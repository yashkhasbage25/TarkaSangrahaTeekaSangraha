[
    {
        "sectionId": 1,
        "tarkasangraha_sectionId": 1,
        "title": "मङ्गलाचरणम्",
        "tags": [
            "मङ्गलम्",
            "गुरुवन्दनम्",
            "विश्वेश्वरः"
        ],
        "content": "तर्कसंग्रहः \nनिधाय हृदि विश्वेशं विधाय गुरुवन्दनम्।\nबालानां सुखबोधाय क्रियते तर्कसंग्रहः।।\nतर्कसंग्रहदीपिका\nविश्वेश्वरं साम्बमूर्तिं प्रणिपत्य गिरां गुरुम्।\nटीकां शिशुहितां कुर्वे तर्कसङ्ग्रहदीपिकाम्।।\nचिकीर्षितस्य ग्रन्थस्य निर्विघ्नपरिसमाप्त्यर्थं शिष्टाचारानुमितश्रुतिबोधितकर्तव्यताकमिष्टदेवतानमस्कारात्मकं मङ्गलं शिष्यशिक्षायै ग्रन्थतो निबध्नंश्चिकीर्षितं  प्रतिजानीते - निधायेति।",
        "tarkasangraha_title": "प्रारम्भः"
    },
    {
        "sectionId": 2,
        "tarkasangraha_sectionId": 1,
        "title": "मङ्गलस्य प्रमाणम्",
        "tags": [
            "मङ्गलम्",
            "प्रमाणम्",
            "शिष्टाचारः"
        ],
        "content": "ननु मङ्गलस्य समाप्तिसाधनत्वं नास्ति। मङ्गले कृतेऽपि कादम्बर्यादौ निर्विघ्नपरिसमाप्त्यदर्शनात्, मङ्गलाभावेऽपि किरणावल्यादौ समाप्तिदर्शनाच्च अन्वयव्यतिरेकाभ्यां व्यभिचारात् इति चेन्न। कादम्बर्यादौ विघ्नबाहुल्यात्समाप्त्यभावः, किरणावल्यादौ ग्रन्थाद्बहिरेव मङ्गलं कृतम्। अतो न व्यभिचारः।\nननु मङ्गलस्य कर्तव्यत्वे किं प्रमाणमिति चेन्न, शिष्टाचारानुमितश्रुतेरेव प्रमाणत्वात्। तथाहि - मङ्गलं वेदबोधितकर्तव्यताकम् अलौकिकाविगीतशिष्टाचारविषयत्वात् दर्शादिवत्। भोजनादौ व्यभिचारवारणायालौकिकेति। रात्रिश्राद्धादौ व्यभिचारवारणायाविगीतेति। शिष्टपदं स्पष्टार्थम्, \"न कुर्यान्निष्फलं कर्म\" इति जलताडनादेरपि निषिद्धत्वात्।",
        "tarkasangraha_title": "प्रारम्भः"
    },
    {
        "sectionId": 3,
        "tarkasangraha_sectionId": 1,
        "title": "तर्कसंग्रहः",
        "tags": [
            "तर्कः",
            "संग्रहः",
            "बालः"
        ],
        "content": "तर्क्यन्ते प्रतिपाद्यन्ते इति तर्काः द्रव्यादिपदार्थाः तेषां संग्रहः संक्षेपेण स्वरूपकथनं क्रियत इत्यर्थः। कस्मै प्रयोजनायेत्यत आह- सुखबोधायेति। सुखेनानायासेन बोधः पदार्थतत्त्वज्ञानं तस्मा इत्यर्थः। ननु बहुषु तर्कग्रन्थेषु सत्सु किमर्थमपूर्वोऽयं ग्रन्थः क्रियत इत्यत आह- बालानामिति। तेषामतिविस्तृतत्वात्तत्र बालानां बोधो न जायत इत्यर्थः। ग्रहणधारणपटुर्बालः, न तु स्तनन्धयः। किंकृत्वा क्रियत इत्यत आह - निधायेति। विश्वेशं- जगन्नियन्तारम्, हृदि निधाय- मनसि नितरां स्थापयित्वा,  सदा तद्ध्यानपरो भूत्वेत्यर्थः। गुरूणां- विद्यागुरूणाम्, वन्दनं- नमस्कारम्, विधाय कृत्वेत्यर्थः।",
        "tarkasangraha_title": "प्रारम्भः"
    },
    {
        "sectionId": 4,
        "tarkasangraha_sectionId": 2,
        "title": "सप्तपदार्थाः",
        "tags": [
            "द्रव्यः",
            "गुणः",
            "कर्म",
            "सामान्यः",
            "विशेषः",
            "समवायः",
            "अभावः"
        ],
        "content": "द्रव्यगुणकर्मसामान्यविशेषसमवायाभावाः सप्तपदार्थाः।\nपदार्थान्विभजते-द्रव्येति। पदस्यार्थः पदार्थ इति व्युत्पत्त्याऽभिधेयत्वं पदार्थसामान्यलक्षणं लभ्यते।\nननु विभागादेव सप्तत्वे सिद्धे पुनस्सप्तपदग्रहणं व्यर्थमिति चेन्न, अधिकसंख्याव्यवच्छेदार्थकत्वात्। नन्वतिरिक्तः पदार्थः प्रमितो वा न वा ? नाऽद्यः, प्रमितस्य निषेधायोगात्। न द्वितीयः, प्रतियोगिप्रमितिं विना निषेधानुपपत्तेरिति चेन्न। पदार्थत्वं द्रव्यादिसप्तान्यतमत्वव्याप्यमिति व्यवच्छेदार्थकत्वात्। ननु सप्तान्यतमत्वं सप्तभिन्नभिन्नत्वमिति वक्तव्यम्। एवं च सप्तभिन्नस्यैवाप्रसिद्धत्वात् कथं सप्तान्यतमत्वव्याप्तिनिश्चय इति चेन्न, द्रव्यादिसप्तान्यतमत्वं नाम द्रव्यादिभेदसप्तकाभाववत्त्वम्, अतो दोषविरहात्। एवमग्रेऽपि द्रष्टव्यम्।",
        "tarkasangraha_title": "सप्तपदार्थाः"
    },
    {
        "sectionId": 5,
        "tarkasangraha_sectionId": 3,
        "title": "द्रव्याणि",
        "tags": [
            "द्रव्य",
            "पृथिवी",
            "आप",
            "तेजस्",
            "वायु",
            "आकाश",
            "काल",
            "दिक्",
            "आत्मा",
            "मनस्"
        ],
        "content": "तत्र द्रव्याणि पृथिव्यप्तेजोवाय्वाकाशकालदिगात्ममनांसि नवैव।\nद्रव्यं विभजते-तत्रेति। तत्र द्रव्यादिमध्ये। द्रव्याणि नवैवेत्यन्वयः। कानि तानीत्यत आह-पृथिवीति।",
        "tarkasangraha_title": "द्रव्याणि"
    },
    {
        "sectionId": 6,
        "tarkasangraha_sectionId": 3,
        "title": "तमः",
        "tags": [
            "तमस्",
            "दशमद्रव्य",
            "नीलरूप",
            "क्रिया",
            "रूपिद्रव्य",
            "आलोक",
            "भ्रम"
        ],
        "content": "ननु तमसो दशमद्रव्यस्य विद्यमानत्वात्कथं नवैव द्रव्याणीति, तथाहि नीलं तमश्चलतीति अबाधितप्रतीतिबलान्नीलरूपाधारतया क्रियाधारतया च तमसो द्रव्यत्वं तावत्सिद्धम्। तत्र तमसो नाकाशादिपञ्चकेऽन्तर्भावः रूपवत्त्वात्। अत एव न वायौ, स्पर्शाभावात्सदागतिमत्त्वाभावाच्च। नापि तेजसि, भास्वररूपाभावादुष्णस्पर्शाभावाच्च। नापि जले, शीतस्पर्शाभावान्नीलरूपवत्त्वाच्च। नापि पृथिव्यां गन्धाभावात् स्पर्शरहितत्वाच्च। तस्मात्तमो दशमद्रव्यमिति चेन्न। तमसस्तेजोऽभावरूपत्वात्। तथाहि तमो न रूपिद्रव्यम्, आलोकासहकृतचक्षुर्ग्राह्यत्वात् आलोकाभाववत्। रूपिद्रव्यचाक्षुषप्रमायामालोकस्य कारणत्वात्। तस्मात्प्रौढप्रकाशकतेजस्सामान्याभावस्तमः। तत्र नीलं तमश्चलतीति प्रत्ययो भ्रमः। अतो नव द्रव्याणीति सिद्धम्।",
        "tarkasangraha_title": "द्रव्याणि"
    },
    {
        "sectionId": 7,
        "tarkasangraha_sectionId": 3,
        "title": "द्रव्यलक्षणम्",
        "tags": [
            "द्रव्य",
            "लक्षण",
            "गो",
            "कपिलत्व",
            "शृङ्गित्व",
            "सास्नादिमत्त्व",
            "असाधारणधर्म"
        ],
        "content": "द्रव्यत्वजातिमत्त्वं गुणवत्त्वं वा द्रव्यसामान्यलक्षणम्। लक्ष्यैकदेशावृत्तित्वमव्याप्तिः, यथा गोः कपिलत्वम्। अलक्ष्ये लक्षणस्य वर्तनमतिव्याप्तिः, यथा गोः शृङ्गित्वम्। लक्ष्यमात्रावृत्तित्वमसम्भवः, यथा गोरेकशफवत्त्वम्। एतद्दूषणत्रयरहितो धर्मो लक्षणम्, यथा गोः सास्नादिमत्त्वम्। स एवासाधारणधर्म इत्युच्यते। लक्ष्यतावच्छेदकसमनियतत्वमसाधारणत्वम्। व्यावर्तकस्यैव लक्षणत्वे व्यावृत्तावभिधेयत्वादौ चातिव्याप्तिवारणाय तद्भिन्नत्वं धर्मविशेषणं देयम्। व्यवहारस्यापि लक्षणप्रयोजनत्वे तन्न देयम्, व्यावृत्तेरपि व्यवहारसाधनत्वात्।",
        "tarkasangraha_title": "द्रव्याणि"
    },
    {
        "sectionId": 8,
        "tarkasangraha_sectionId": 3,
        "title": "गुणवत्त्वम्",
        "tags": [
            "गुण",
            "द्रव्य",
            "लक्षण",
            "व्यवहार",
            "जाति",
            "रूप",
            "रस",
            "पृथक्त्व"
        ],
        "content": "ननु गुणवत्त्वं न द्रव्यलक्षणम्, आद्यक्षणावच्छिन्नघटे उत्पन्नविनष्टघटे चाव्याप्तेरिति चेन्न, गुणसमानाधिकरणसत्ताभिन्नजातिमत्त्वस्य विवक्षितत्वात्। नन्वेवमप्येकं रूपं रसात्पृथगिति व्यवहाराद्रूपादावतिव्याप्तिरिति चेन्न, एकार्थसमवायादेव तादृशव्यवहारोपपत्तौ गुणे गुणानङ्गीकारात्।",
        "tarkasangraha_title": "द्रव्याणि"
    },
    {
        "sectionId": 9,
        "tarkasangraha_sectionId": 4,
        "title": "गुणाः",
        "tags": [
            "रूप",
            "रस",
            "गन्ध",
            "स्पर्श",
            "संख्या",
            "परिमाण",
            "पृथक्त्व",
            "संयोग",
            "विभाग",
            "परत्व",
            "अपरत्व",
            "गुरुत्व",
            "द्रवत्व",
            "स्नेह",
            "शब्द",
            "बुद्धि",
            "सुख",
            "दुःख",
            "इच्छा",
            "द्वेष",
            "प्रयत्न",
            "धर्म",
            "अधर्म",
            "संस्कार"
        ],
        "content": "रूपरसगन्धस्पर्शसंख्यापरिमाणपृथक्त्वसंयोगविभागपरत्वापरत्वगुरुत्वद्रवत्वस्नेहशब्दबुद्धिसुखदुःखेच्छाद्वेषप्रयत्नधर्माधर्मसंस्काराश्चतुर्विंशतिर्गुणाः।\nगुणान् विभजते – रूपेति। द्रव्यकर्मभिन्नत्वे सति सामान्यवान् गुणः,  गुणत्वजातिमान्वा। ननु लघुत्वमृदुत्वकठिनत्वादीनां विद्यमानत्वात्कथं चतुर्विंशतिर्गुणा इति चेन्न। लघुत्वस्य गुरुत्वाभावरूपत्वात्, मृदुत्वकठिनत्वयोरवयवसंयोगविशेषरूपत्वात्।",
        "tarkasangraha_title": "गुणाः"
    },
    {
        "sectionId": 10,
        "tarkasangraha_sectionId": 5,
        "title": "कर्माणि",
        "tags": [
            "उत्क्षेपणम्",
            "पक्षेपणम्",
            "आकुञ्चनम्",
            "प्रसारणम्",
            "गमनम्"
        ],
        "content": "उत्क्षेपणापक्षेपणाऽऽकुञ्चनप्रसारणगमनानि पञ्च कर्माणि।\nकर्म विभजते- उत्क्षेपणेति। संयोगभिन्नत्वे सति संयोगासमवायिकारणं कर्म, कर्मत्वजातिमद्वा। भ्रमणादीनामपि गमनेऽन्तर्भावात् न पञ्चत्वविरोधः।",
        "tarkasangraha_title": "कर्माणि"
    },
    {
        "sectionId": 11,
        "tarkasangraha_sectionId": 6,
        "title": "सामान्यम्",
        "tags": [
            "परमम्",
            "अपरम्",
            "सामान्यम्"
        ],
        "content": "परमपरं चेति द्विविधं सामान्यम्।\nसामान्य विभजते – परमिति। नित्यत्वे सति अनेकसमवेतत्वं सामान्यलक्षणम्। परमधिकदेशवृत्ति। अपरं न्यूनदेशवृत्ति। सामान्यादिचतुष्टये जातिर्नास्ति।",
        "tarkasangraha_title": "सामान्यं"
    },
    {
        "sectionId": 12,
        "tarkasangraha_sectionId": 7,
        "title": "विशेषः",
        "tags": [
            "नित्यद्रव्याणि",
            "विशेषः"
        ],
        "content": "नित्यद्रव्यवृत्तयो विशेषास्त्वनन्ता एव।\nविशेषं विभजते - नित्येति। पृथिव्यादिचतुष्टयपरमाणवः आकाशादिपञ्चकं च नित्यद्रव्याणि।",
        "tarkasangraha_title": "विशेषाः"
    },
    {
        "sectionId": 13,
        "tarkasangraha_sectionId": 8,
        "title": "समवायः",
        "tags": [
            "समवायः",
            "भेदः"
        ],
        "content": "समवायस्त्वेक एव।\nसमवायस्य भेदो नास्तीत्याह - समवायस्त्विति।",
        "tarkasangraha_title": "समवायः"
    },
    {
        "sectionId": 14,
        "tarkasangraha_sectionId": 9,
        "title": "अभावः",
        "tags": [
            "प्रागभावः",
            "प्रध्वंसाभावः",
            "अत्यन्ताभावः",
            "अन्योन्याभावः"
        ],
        "content": "अभावश्चतुर्विधः। प्रागभावः प्रध्वंसाभावोऽत्यन्ताभावोऽन्योन्याभावश्चेति।\nअभावं विभजते - प्रागभावेति।",
        "tarkasangraha_title": "अभावः"
    },
    {
        "sectionId": 15,
        "tarkasangraha_sectionId": 10,
        "title": "पृथिवी",
        "tags": [
            "गन्ध",
            "नित्य",
            "अनित्य",
            "शरीर",
            "इन्द्रिय",
            "विषय"
        ],
        "content": "तत्र गन्धवती पृथिवी। सा द्विविधा, नित्याऽनित्या चेति। नित्या परमाणुरूपा। अनित्या कार्यरूपा। पुनस्त्रिविधा शरीरेन्द्रियविषयभेदात्। शरीरमस्मदादीनाम्। इन्द्रियं गन्धग्राहकं घ्राणम्। तच्च नासाग्रवर्त्ति। विषयो मृत्पाषाणादिः।\nतत्रोद्देशक्रमानुसारात्प्रथमं पृथिव्या लक्षणमाह - तत्रेति। नाम्ना पदार्थसंकीर्तनमुद्देशः। उद्देशक्रमे च सर्वत्रेच्छैव नियामिका।\nननु सुरभ्यसुरभ्यवयवारब्धद्रव्ये परस्परविरोधेन गन्धानुत्पादादव्याप्तिः। न च तत्र गन्धप्रतीत्यनुपपत्तिरिति वाच्यम्। अवयवगन्धस्वैव तत्र प्रतीतिसंभवेन चित्रगन्धानङ्गीकारात्। किञ्च उत्पन्नविनष्टघटादावव्याप्तिरिति चेन्न। गन्धसमानाधिकरणद्रव्यत्वापरजातिमत्त्वस्य विवक्षितत्वात्। ननु जलादावपि गन्धप्रतीतेरतिव्याप्तिरिति चेन्न। अन्वयव्यतिरेकाभ्यां पृथिवीगन्धस्यैव तत्र भानाङ्गीकारात्। ननु कालस्य सर्वाधारतया सर्वेषां लक्षणानां कालेऽतिव्याप्तिरिति चेन्न। सर्वाधारताप्रयोजकभिन्नसंबन्धेन लक्षणत्वस्य विवक्षितत्वात्। पृथिवीं विभजते - सा द्विविधेति। नित्यत्वं ध्वंसाप्रतियोगित्वम्। अनित्यत्वं ध्वंसप्रतियोगित्वम्। प्रकारान्तरेण विभजते-पुनरिति। आत्मनो भोगायतनं शरीरम्। यदवच्छिन्नात्मनि भोगो जायते तद्भोगायतनम्। सुखदुःखान्यतरसाक्षात्कारो भोगः। शब्देतरोद्भूतविशेषगुणानाश्रयत्वे सति ज्ञानकारणमनस्संयोगाश्रयत्वमिन्द्रियत्वम्। शरीरेन्द्रियभिन्नो विषयः। एवं च गन्धवच्छरीरं पार्थिवशरीरम्, गन्धवदिन्द्रियं पार्थिवेन्द्रियम्, गन्धवान्विषयः पार्थिवविषयः इति तत्तल्लक्षणं बोध्यम्। पार्थिवशरीरं दर्शयति - शरीरमिति। पार्थिवेन्द्रियं दर्शयति - इन्द्रियमिति। गन्धग्राहकमिति प्रयोजनम्। घ्राणमिति संज्ञा। नासाग्रेत्याश्रयोक्तिः। एवमुत्तरत्र ज्ञेयम्। पार्थिवविषयं दर्शयति - मृत्पाषाणादिरिति।",
        "tarkasangraha_title": "पृथिवी"
    },
    {
        "sectionId": 16,
        "tarkasangraha_sectionId": 11,
        "title": "आपः",
        "tags": [
            "शीत",
            "नित्य",
            "अनित्य",
            "शरीर",
            "इन्द्रिय",
            "विषय"
        ],
        "content": "शीतस्पर्शवत्य आपः। ता द्विविधाः। नित्या अनित्याश्चेति। नित्याः परमाणुरूपाः। अनित्याः कार्यरूपाः। पुनस्त्रिविधाः। शरीरेन्द्रियविषयभेदात्। शरीरं वरुणलोके। इन्द्रियं रसग्राहकं रसनम्, तच्च जिह्वाग्रवर्त्ति। विषयः सरित्समुद्रादिः।\nअपां लक्षणमाह- शीतेति। उत्पन्नविनष्टजलेऽव्याप्तिवारणाय शीतस्पर्शसमानाधिकरणद्रव्यत्वापरजातिमत्त्वं विवक्षितम्। शीतं शिलातलमित्यादौ जलसंबन्धादेव शीतस्पर्शभानमिति नातिव्याप्तिः। अन्यत्सर्वं पूर्वरीत्या व्याख्येयम्।",
        "tarkasangraha_title": "आपः"
    },
    {
        "sectionId": 17,
        "tarkasangraha_sectionId": 12,
        "title": "तेजः",
        "tags": [
            "उष्ण",
            "नित्य",
            "अनित्य",
            "शरीर",
            "इन्द्रिय",
            "विषय"
        ],
        "content": "उष्णस्पर्शवत्तेजः। तद्द्विविधम्। नित्यमनित्यं चेति। नित्यं परमाणुरूपम्। अनित्यं कार्यरूपम्। पुनस्त्रिविधम्। शरीरेन्द्रियविषयभेदात्। शरीरमादित्यलोके प्रसिद्धम्। इन्द्रियं रूपग्राहकं चक्षुः, तच्च कृष्णताराग्रवर्त्ति। विषयश्चतुर्विधः। भौमदिव्यौदर्याकरजभेदात्। भौमं वह्न्यादि। दिव्यमबिन्धनं विद्युदादि। भुक्तस्य परिणामहेतुरौदर्यम्। आकरजं सुवर्णादि।\nतेजसो लक्षणमाह- उष्णस्पर्शवदिति। उष्णं जलमिति प्रतीतेस्तेजस्संयोगानुविधायित्वान्नातिव्याप्तिः। विषयं विभजते-भौमेति। ननु सुवर्णं पार्थिवं पीतत्वात् गुरुत्वाच्च हरिद्रादिवत् इति चेन्न। अत्यन्तानलसंयोगे सति घृतादौ द्रवत्वनाशदर्शनेन, जलमध्यस्थघृतादौ तन्नाशादर्शनेन च असति प्रतिबन्धके पार्थिवद्रवत्वनाशाग्निसंयोगयोः कार्यकारणभावावधारणात् सुवर्णस्यात्यन्तानलसंयोगे सति अनुच्छिद्यमानद्रवत्वाधिकरणत्वेन पार्थिवत्वानुपपत्तेः। पीतद्रव्यद्रवत्वनाशप्रतिबन्धकतया द्रवद्रव्यान्तरसिद्धौ नैमित्तिकद्रवत्वाधिकरणतया जलत्वानुपपत्तेः, रूपवत्तया वाय्वादिष्वनन्तर्भावात् तैजसत्वसिद्धिः। तत्रोष्णस्पर्शभास्वररूपयोरुपष्टम्भकपार्थिवरूपस्पर्शाभ्यां प्रतिबन्धादनुपलब्धिः। तस्मात्सुवर्णं तैजसमिति सिद्धम्।",
        "tarkasangraha_title": "तेजः"
    },
    {
        "sectionId": 18,
        "tarkasangraha_sectionId": 13,
        "title": "वायुः",
        "tags": [
            "रूपरहित",
            "स्पर्श",
            "नित्य",
            "अनित्य",
            "शरीर",
            "इन्द्रिय",
            "विषय"
        ],
        "content": "रूपरहितस्पर्शवान्वायुः। स द्विविधः। नित्योऽनित्यश्चेति। नित्यः परमाणुरूपः। अनित्यः कार्यरूपः। पुनस्त्रिविधः शरीरेन्द्रियविषयभेदात्। शरीरं वायुलोके। इन्द्रियं स्पर्शग्राहकं त्वक्सर्वशरीरवृत्तिः। विषयो वृक्षादिकम्पनहेतुः वायुः, शरीरान्तःसञ्चारी वायुः प्राणश्च। स चैकोऽप्युपाधिभेदात्प्राणापानादिसंज्ञां लभते।\nवायुं लक्षयति- रूपरहितेति। आकाशादावतिव्याप्तिवारणाय स्पर्शवानिति। पृथिव्यादावतिव्याप्तिवारणाय रूपरहित इति। प्राणस्य कुत्रान्तर्भाव इत्यत आह- शरीरेति। स चेति। एक एव प्राणः स्थानभेदात्प्राणापानादिशब्दैः व्यवह्रियत इत्यर्थः।\nस्पर्शानुमेयो वायुः। तथाहि योऽयं वायौ वाति सत्यनुष्णाशीतस्पर्श उपलभ्यते, स क्वचिदाश्रितो गुणत्वाद्रूपवत्। न चास्य आश्रयः पृथिवी, उद्भूतस्पर्शवत्पार्थिवस्योद्भूतरूपवत्त्वनियमात्। न जलतेजसी, अनुष्णाशीतस्पर्शवत्त्वात्। न विभुचतुष्टयं, सर्वत्रोपलब्धिप्रसङ्गात्। न मनः, परमाणुस्पर्शस्यातीन्द्रियत्वात्। तस्माद्यः प्रतीयमानस्पर्शाश्रयः स वायुः। ननु वायुः प्रत्यक्षः प्रत्यक्षस्पर्शाश्रयत्वात् घटवदिति चेन्न। उद्भूतरूपवत्त्वस्योपाधित्वात्। यत्र द्रव्यत्वे सति बहिरिन्द्रियजन्यप्रत्यक्षत्वं तत्रोद्भूतरूपवत्त्वमिति साध्यव्यापकत्वम्। पक्षे साधनाव्यापकत्वम्। न चैवं तप्तवारिस्थतेजसोऽप्यप्रत्यक्षत्वापत्तिः, इष्टत्वात्। तस्माद्रूपरहितत्वाद्वायुरप्रत्यक्षः।",
        "tarkasangraha_title": "वायुः"
    },
    {
        "sectionId": 19,
        "tarkasangraha_sectionId": 10,
        "title": "कार्यरूपपृथिव्यादिचतुष्टय",
        "tags": [
            "कार्य",
            "पृथिवी",
            "उत्पत्ति",
            "विनाश",
            "ईश्वर"
        ],
        "content": "इदानीं कार्यरूपपृथिव्यादिचतुष्टयस्योत्पत्तिविनाशक्रमः कथ्यते। ईश्वरस्य चिकीर्षावशात्परमाणुषु क्रिया जायते। ततः परमाणुद्वयसंयोगे सति द्व्यणुकमुत्पद्यते। त्रिभिरेव द्व्यणुकैस्त्र्यणुकमुत्पद्यते। एवं चतुरणुकादिक्रमेण महती पृथिवी, महत्य आपः, महत्तेजः, महान्वायुरुत्पद्यते। एवमुत्पन्नस्य कार्यद्रव्यस्य संजिहीर्षावशात् क्रियया परमाणुद्वयविभागे सति द्व्यणुकनाशः इत्येवं पृथिव्यादिनाशः। असमवायिकारणनाशात् द्व्यणुकनाशः। समवायिकारणनाशात् त्र्यणुकनाश इति संप्रदायः। सर्वत्रासमवायिकारणनाशात् द्रव्यनाश इति नवीनाः।",
        "tarkasangraha_title": "पृथिवी"
    },
    {
        "sectionId": 20,
        "tarkasangraha_sectionId": 10,
        "title": "परमाणुसद्भावप्रमाणम्",
        "tags": [
            "परमाणु",
            "प्रमाण",
            "सूक्ष्म",
            "द्रव्य",
            "श्रुति"
        ],
        "content": "किं पुनः परमाणुसद्भावे प्रमाणम्। उच्यते- जालसूर्यमरीचिस्थं (सर्वतः) सूक्ष्मतमं यत् द्रव्यम् उपलभ्यते तत्सावयवम् चाक्षुषद्रव्यत्वात् घटवत्। त्र्यणुकावयवोऽपि सावयवो महदारम्भकत्वात् कपालवत्। यो द्व्यणुकावयवः स परमाणुः। स च नित्यः। तस्यापि कार्यत्वेऽनवस्थाप्रसङ्गात्। सृष्टिप्रलयसद्भावे \"धाता यथापूर्वमकल्पयत्\" इत्यादि श्रुतिरेव प्रमाणम्। सर्वकार्यद्रव्यध्वंसोऽवान्तरप्रलयः। सर्वभावकार्यध्वंसो महाप्रलयः  इति विवेकः।",
        "tarkasangraha_title": "पृथिवी"
    },
    {
        "sectionId": 21,
        "tarkasangraha_sectionId": 15,
        "title": "आकाशलक्षणम्",
        "tags": [
            "आकाश",
            "शब्द",
            "गुण",
            "विभु",
            "नित्य"
        ],
        "content": "शब्दगुणकमाकाशम्। तच्चैकं विभु नित्यं च।\nआकाशं लक्षयति- शब्दगुणकमिति। नन्वाकाशमपि पृथिव्यादिवन्नाना किं नेत्याह- तच्चैकमिति। भेदे प्रमाणाभावादित्यर्थः। एकत्वादेव सर्वत्र शब्दोपलब्धेर्विभुत्वमङ्गीकर्तव्यमित्याह- विभ्विति। सर्वमूर्तद्रव्यसंयोगित्वं विभुत्वम्। मूर्तत्वं परिच्छिन्नपरिमाणवत्त्वं क्रियावत्त्वं वा। विभुत्वादेवाऽऽत्मवन्नित्यमित्याह नित्यं चेति।",
        "tarkasangraha_title": "आकाशः"
    },
    {
        "sectionId": 22,
        "tarkasangraha_sectionId": 16,
        "title": "काललक्षणम्",
        "tags": [
            "काल",
            "अतीत",
            "व्यवहार",
            "विभु",
            "नित्य"
        ],
        "content": "अतीतादिव्यवहारहेतुः कालः। स चैको विभुर्नित्यश्च।\nकालं लक्षयति- अतीतेति। सर्वाधारः कालः सर्वकार्यनिमित्तकारणं च।",
        "tarkasangraha_title": "कालः"
    },
    {
        "sectionId": 23,
        "tarkasangraha_sectionId": 17,
        "title": "दिशोलक्षणम्",
        "tags": [
            "दिशा",
            "प्राची",
            "व्यवहार",
            "विभु",
            "नित्य"
        ],
        "content": "प्राच्यादिव्यवहारहेतुर्दिक्। सा चैका विभ्वी नित्या च।\nदिशो लक्षणमाह-प्राचीति। दिगपि कार्यमात्रे निमित्तकारणम्।",
        "tarkasangraha_title": "दिक्"
    },
    {
        "sectionId": 24,
        "tarkasangraha_sectionId": 18,
        "title": "आत्मा",
        "tags": [
            "आत्मा",
            "जीवात्मा",
            "परमात्मा",
            "लक्षणम्"
        ],
        "content": "ज्ञानाधिकरणमात्मा। स द्विविधः, जीवात्मा परमात्मा चेति। तत्रेश्वरः सर्वज्ञः परमात्मैक एव। जीवस्तु प्रतिशरीरं भिन्नो विभुर्नित्यश्च।\nआत्मनो लक्षणमाह-ज्ञानेति। आत्मानं विभजते- स द्विविध इति। परमात्मनो लक्षणमाह-तत्रेति। नित्यज्ञानाधिकरणत्वमीश्वरत्वम्।",
        "tarkasangraha_title": "आत्मा"
    },
    {
        "sectionId": 25,
        "tarkasangraha_sectionId": 18,
        "title": "ईश्वरप्रमाणम्",
        "tags": [
            "ईश्वरः",
            "प्रमाणम्",
            "प्रत्यक्षम्",
            "अनुमानम्"
        ],
        "content": "नन्वीश्वरसद्भावे किं प्रमाणम्। न तावत्प्रत्यक्षम्। तद्धि बाह्यमान्तरं वा। नाद्यः, अरूपिद्रव्यत्वात्। न द्वितीयः, आत्मसुखदुःखादिव्यतिरिक्तत्वात्। नाप्यनुमानं लिङ्गाभावात् इति चेन्न। अङ्कुरादिकं सकर्तृकं कार्यत्वात् घटवदित्यनुमानस्य प्रमाणत्वात्। उपादानगोचरापरोक्षज्ञानचिकीर्षाकृतिमत्त्वं कर्तृत्वम्। उपादानं समवायिकारणम्। सकलपरमाण्वादिसूक्ष्मदर्शित्वात् सर्वज्ञत्वम्। \"यः सर्वज्ञः स सर्ववित्\" इत्यागमोऽपि तत्र प्रमाणम्।",
        "tarkasangraha_title": "आत्मा"
    },
    {
        "sectionId": 26,
        "tarkasangraha_sectionId": 18,
        "title": "जीवः",
        "tags": [
            "जीवः",
            "लक्षणम्",
            "सुखदुःखम्",
            "शरीरम्"
        ],
        "content": "जीवस्य लक्षणमाह- जीव इति। सुखाद्याश्रयत्वं जीवलक्षणम्। ननु “मनुष्योऽहं ब्राह्मणोऽहम्\" इत्यादौ सर्वत्राहंप्रत्यये शरीरस्यैव विषयत्वाच्छरीरमेवात्मेति चेन्न। शरीरस्य आत्मत्वे करपादादिनाशे सति शरीरनाशादात्मनोऽपि नाशप्रसङ्गात्। नापीन्द्रियाणामात्मत्वम्। “योऽहं घटमद्राक्षं सोऽहमिदानीं स्पृशामि\" इत्यनुसंधानाभावप्रसङ्गात्। अन्यानुभूतेऽर्थे अन्यस्यानुसंधानायोगात्। तस्माद्देहेन्द्रियव्यतिरिक्तो जीवः। सुखदुःखादिवैचित्र्यात्प्रतिशरीरं भिन्नः। स च न परमाणुः। सर्वशरीरव्यापिसुखाद्यनुपलब्धिप्रसङ्गात्। न मध्यमपरिमाणवान्। तथा सत्यनित्यत्वप्रसङ्गेन (कृतनाशा)कृतहानाकृताभ्यागमप्रसङ्गात्। तस्मान्नित्यो विभुर्जीवः।",
        "tarkasangraha_title": "आत्मा"
    },
    {
        "sectionId": 27,
        "tarkasangraha_sectionId": 19,
        "title": "मनः",
        "tags": [
            "मनः",
            "लक्षणम्",
            "सुखदुःखम्",
            "परमाणु"
        ],
        "content": "सुखाद्युपलब्धिसाधनमिन्द्रियं मनः। तच्च प्रत्यात्मनियतत्वादनन्तं परमाणुरूपं नित्यं च।\nमनसो लक्षणमाह- सुखेति। स्पर्शरहितत्वे सति क्रियावत्त्वं मनसो लक्षणम्। तद्विभजते- तच्चेति। एकैकस्यात्मन एकैकं मन इत्यात्मनामनेकत्वात्मनसोऽप्यनेकत्वमित्यर्थः। परमाणुरूपमिति। मध्यमपरिमाणवत्त्वेऽनित्यत्वप्रसङ्गादित्यर्थः।\nननु मनो विभु स्पर्शरहितत्वे सति द्रव्यत्वादाकाशादिवदिति चेन्न। मनसो विभुत्वे आत्ममनःसंयोगस्यासमवायिकारणस्याभावाज्ज्ञानानुत्पत्तिप्रसङ्ग:। न च विभुद्वयसंयोगोऽस्त्विति वाच्यम्। तत्संयोगस्य नित्यत्वेन सुषुप्त्यभावप्रसङ्गात्। पुरीतद्व्यतिरिक्तस्थले आत्ममनःसंयोगस्य सर्वदा विद्यमानत्वात्। अणुत्वे तु यदा मनः पुरीतति प्रविशति तदा सुषुप्तिः। यदा निस्सरति तदा ज्ञानोत्पत्तिरित्यणुत्वसिद्धिः।",
        "tarkasangraha_title": "मनः"
    },
    {
        "sectionId": 28,
        "tarkasangraha_sectionId": 20,
        "title": "रूपम्",
        "tags": [
            "रूपम्",
            "चक्षुः",
            "गुणः",
            "पृथिवी",
            "जलम्",
            "तेजः"
        ],
        "content": "चक्षुर्मात्रग्राह्यो गुणो रूपम्। तच्च शुक्लनीलपीतरक्तहरितकपिशचित्रभेदात् सप्तविधम्। पृथिवीजलतेजोवृत्ति। तत्र पृथिव्यां सप्तविधम्। अभास्वरशुक्लं जले। भास्वरशुक्लं तेजसि।\nरूपं लक्षयति- चक्षुरिति। संख्यादावतिव्याप्तिवारणाय मात्रपदम्। रूपत्वेऽतिव्याप्तिवारणाय गुणपदम्।\nनन्वव्याप्यवृत्तिनीलादिसमुदाय एव चित्ररूपमिति चेन्न। रूपस्य व्याप्यवृत्तित्वनियमात्। ननु चित्रपटेऽवयवरूपस्यैव प्रतीतिरिति चेन्न। रूपरहितत्वेन पटस्याप्रत्यक्षत्वप्रसङ्गात्। न च रूपवत्समवेतत्वं प्रत्यक्षत्वप्रयोजकम् गौरवात्। तस्मात्पटस्य प्रत्यक्षत्वान्यथानुपपत्त्या चित्ररूपसिद्धिः। रूपस्याश्रयमाह-पृथिवीति। आश्रयं विभज्य दर्शयति- तत्रेति।",
        "tarkasangraha_title": "रूपम्"
    },
    {
        "sectionId": 29,
        "tarkasangraha_sectionId": 21,
        "title": "रसः",
        "tags": [
            "रसः",
            "रसनम्",
            "गुणः",
            "पृथिवी",
            "जलम्"
        ],
        "content": "रसनग्राह्यो गुणो रसः। स च मधुराम्ललवणकटुकषायतिक्तभेदात्षड्विधः। पृथिवीजलवृत्तिः। तत्र पृथिव्यां षड्विधः। जले मधुर एव।\nरसं लक्षयति- रसनेति। रसत्वेऽतिव्याप्तिवारणाय गुणपदम्। रसस्याश्रयमाह- पृथिवीति। आश्रयं विभज्य दर्शयति- तत्रेति।",
        "tarkasangraha_title": "रसः"
    },
    {
        "sectionId": 30,
        "tarkasangraha_sectionId": 22,
        "title": "गन्धः",
        "tags": [
            "घ्राणग्राह्यः",
            "गुणः",
            "गन्धः",
            "द्विविधः",
            "पृथिवीमात्रवृत्तिः"
        ],
        "content": "घ्राणग्राह्यो गुणो गन्धः। स द्विविधः। सुरभिरसुरभिश्चेति। पृथिवीमात्रवृत्तिः। गन्धं लक्षयति घ्राणेति। गन्धत्वेऽतिव्याप्तिवारणाय गुणपदम्।",
        "tarkasangraha_title": "गन्धः"
    },
    {
        "sectionId": 31,
        "tarkasangraha_sectionId": 23,
        "title": "स्पर्शः",
        "tags": [
            "त्वगिन्द्रियमात्रग्राह्यः",
            "गुणः",
            "स्पर्शः",
            "त्रिविधः",
            "पृथिव्यप्तेजोवायुवृत्तिः"
        ],
        "content": "त्वगिन्द्रियमात्रग्राह्यो गुणः स्पर्शः। स त्रिविधः शीतोष्णानुष्णाशीतभेदात्। पृथिव्यप्तेजोवायुवृत्तिः। तत्र शीतो जले, उष्णस्तेजसि, अनुष्णाशीतः पृथिवीवाय्वोः। स्पर्शं लक्षयति- त्वगिति। स्पर्शत्वेऽतिव्याप्तिवारणाय गुणपदम्। संयोगादावतिव्याप्तिवारणाय मात्रपदम्।",
        "tarkasangraha_title": "स्पर्शः"
    },
    {
        "sectionId": 32,
        "tarkasangraha_sectionId": 24,
        "title": "रूपादिचतुष्टयं",
        "tags": [
            "रूपम्",
            "पृथिवी",
            "पाकजम्",
            "नित्यम्",
            "अनित्यम्",
            "परमाणु",
            "द्व्यणुकम्",
            "वैशेषिकाः",
            "नैयायिकाः"
        ],
        "content": "रूपादिचतुष्टयं पृथिव्यां पाकजमनित्यम्। अन्यत्रापाकजं नित्यमनित्यं च। नित्यगतं नित्यम्। अनित्यगतमनित्यम्। पाकजमिति। पाकस्तेजस्संयोगः। तेन पूर्वरूपं नश्यति, रूपान्तरमुत्पद्यत इत्यर्थः। तत्र परमाणुष्वेव पाकः। न द्व्यणुकादौ। आमनिक्षिप्ते घटे परमाणुषु रूपान्तरोत्पत्तौ श्यामघटनाशे पुनः द्व्यणुकादिक्रमेण रक्तघटोत्पत्तिः। तत्र परमाणवः समवायिकारणम्। तेजस्संयोगोऽसमवायिकारणम्। अदृष्टादिकं निमित्तकारणम्। द्व्यणुकादिरूपे द्व्यणुकं समवायिकारणम्, कारणरूपमसमवायिकारणमिति पीलुपाकवादिनो वैशेषिकाः। पूर्वघटस्य नाशं विनैव अवयविन्यवयवेषु च परमाणुपर्यन्तेषु युगपद्रूपान्तरोत्पत्तिरिति पिठरपाकवादिनो नैयायिकाः। अत एव पार्थिवपरमाणुरूपादिकमनित्यमित्यर्थः। अन्यत्र- जलादावित्यर्थः। नित्यगतमिति- परमाणुगतमित्यर्थः। अनित्यगतमिति- द्व्यणुकादिगतमित्यर्थः। रूपादिचतुष्टयमुद्भूतं प्रत्यक्षम्, अनुद्भूतमप्रत्यक्षम्। उद्भूतत्वं प्रत्यक्षत्वप्रयोजको धर्मः। तदभावोऽनुद्भूतत्वम्।",
        "tarkasangraha_title": "रूपादिचतुष्टयं"
    },
    {
        "sectionId": 33,
        "tarkasangraha_sectionId": 25,
        "title": "संख्या",
        "tags": [
            "एकत्वम्",
            "संख्या",
            "नवद्रव्यवृत्तिः",
            "नित्यम्",
            "अनित्यम्",
            "द्वित्वादिकम्"
        ],
        "content": "एकत्वा(एका)दिव्यवहारहेतुः संख्या। सा नवद्रव्यवृत्तिः। एकत्वादिपरार्धपर्यन्ता। एकत्वं द्विविधम्। नित्यमनित्यं च। नित्यगतं नित्यम्। अनित्यगतमनित्यम्। द्वित्वादिकं तु सर्वत्रानित्यमेव। संख्यां लक्षयति- एकत्वेति।",
        "tarkasangraha_title": "संख्या"
    },
    {
        "sectionId": 34,
        "tarkasangraha_sectionId": 26,
        "title": "परिमाणम्",
        "tags": [
            "अणु",
            "महत्",
            "दीर्घम्",
            "ह्रस्वम्"
        ],
        "content": "मानव्यवहारासाधारणकारणं परिमाणम्। नवद्रव्यवृत्ति। तच्चतुर्विधम् - अणु महत् दीर्घं ह्रस्वं चेति।\nपरिमाणं लक्षयति- मानेति। परिमाणं विभजते- तच्चेति। भावप्रधानोऽयं निर्देशः। अणुत्वम्, महत्वम्, दीर्घत्वम्, ह्रस्वत्वं चेत्यर्थः।",
        "tarkasangraha_title": "परिमाणम्"
    },
    {
        "sectionId": 35,
        "tarkasangraha_sectionId": 27,
        "title": "पृथक्त्वम्",
        "tags": [
            "पृथग्व्यवहार",
            "सर्वद्रव्यवृत्ति"
        ],
        "content": "पृथग्व्यवहारासाधारणकारणं पृथक्त्वम्। सर्वद्रव्यवृत्ति।\nपृथक्त्वं लक्षयति- पृथगिति। इदमस्मात्पृथगिति व्यवहारकारणं पृथक्त्वमित्यर्थः।",
        "tarkasangraha_title": "पृथक्त्वम्"
    },
    {
        "sectionId": 36,
        "tarkasangraha_sectionId": 28,
        "title": "संयोगः",
        "tags": [
            "संयुक्तव्यवहार",
            "सर्वद्रव्यवृत्ति",
            "कर्मजः",
            "संयोगजः"
        ],
        "content": "संयुक्तव्यवहारहेतुः संयोगः। सर्वद्रव्यवृत्तिः।\nसंयोगं लक्षयति- संयुक्तेति। इमौ संयुक्ताविति व्यवहारहेतुरित्यर्थः। संख्यादिलक्षणे सर्वत्र दिक्कालादावतिव्याप्तिवारणायासाधारणेति विशेषणीयम्। संयोगो द्विविधः कर्मजः संयोगजश्चेति। आद्यो हस्तक्रियया हस्तपुस्तकसंयोगः। द्वितीयो हस्तपुस्तकसंयोगात्कायपुस्तकसंयोगः। अव्याप्यवृत्तिस्संयोगः। स्वात्यन्ताभावसमानाधिकरणत्वमव्याप्यवृत्तित्वम्।",
        "tarkasangraha_title": "संयोगः"
    },
    {
        "sectionId": 37,
        "tarkasangraha_sectionId": 29,
        "title": "विभागः",
        "tags": [
            "संयोगनाशक",
            "सर्वद्रव्यवृत्ति",
            "कर्मजः",
            "विभागजः"
        ],
        "content": "संयोगनाशको गुणो विभागः। सर्वद्रव्यवृत्तिः।\nविभागं लक्षयति- संयोगेति। कालादावतिव्याप्तिवारणाय गुण इति। रूपादावतिव्याप्तिवारणाय संयोगनाशक इति। विभागोऽपि द्विविधः। कर्मजो विभागजश्चेति। आद्यो हस्तक्रियया हस्तपुस्तकविभागः। द्वितीयो हस्तपुस्तकविभागात् कायपुस्तकविभागः।",
        "tarkasangraha_title": "विभागः"
    },
    {
        "sectionId": 38,
        "tarkasangraha_sectionId": 30,
        "title": "परत्वापरत्वे",
        "tags": [
            "परव्यवहार",
            "अपरव्यवहार",
            "दिक्कृतम्",
            "कालकृतम्"
        ],
        "content": "परापरव्यवहारासाधारणकारणे परत्वापरत्वे। पृथिव्यादिचतुष्टयमनोवृत्तिनी। ते द्विविधे, दिक्कृते कालकृते चेति। दूरस्थे दिक्कृतं परत्वम्। समीपस्थे दिक्कृतमपरत्वम्। ज्येष्ठे कालकृतं परत्वम्। कनिष्ठे कालकृतमपरत्वम्।\nपरत्वापरत्वयोर्लक्षणमाह- परापरेति। परव्यवहारासाधारणकारणं परत्वम्। अपरव्यवहारासाधारणकारणमपरत्वमित्यर्थः। ते विभजते- ते द्विविधे इति। दिक्कृतयोरुदाहरणमाह- दूरस्थ इति। कालकृते उदाहरति- ज्येष्ठ इति।",
        "tarkasangraha_title": "परत्वापरत्वे"
    },
    {
        "sectionId": 39,
        "tarkasangraha_sectionId": 31,
        "title": "गुरुत्वम्",
        "tags": [
            "आद्यपतन",
            "समवायिकारण",
            "पृथिवी",
            "जलवृत्ति"
        ],
        "content": "आद्यपतनासमवायिकारणं गुरुत्वम्। पृथिवीजलवृत्ति।",
        "tarkasangraha_title": "गुरुत्वम्"
    },
    {
        "sectionId": 40,
        "tarkasangraha_sectionId": 31,
        "title": "गुरुत्वम्",
        "tags": [
            "गुरुत्वम्",
            "वेगः",
            "समवायिकारणम्"
        ],
        "content": "गुरुत्वं लक्षयति- आद्येति। द्वितीयादिपतनस्य वेगासमवायिकारणत्वाद्वेगेऽतिव्याप्तिवारणाय आद्येति।",
        "tarkasangraha_title": "गुरुत्वम्"
    },
    {
        "sectionId": 41,
        "tarkasangraha_sectionId": 32,
        "title": "द्रवत्वम्",
        "tags": [
            "द्रवत्वम्",
            "पृथिवी",
            "तेजः",
            "नैमित्तिकम्",
            "सांसिद्धिकम्"
        ],
        "content": "आद्यस्यन्दनासमवायिकारणं द्रवत्वम्। पृथिव्यप्तेजोवृत्ति। तद् द्विविधम् सांसिद्धिकं नैमित्तिकं चेति। सांसिद्धिकं जले। नैमित्तिकं पृथिवीतेजसोः। पृथिव्यां घृतादावग्निसंयोगजं द्रवत्वम्। तेजसि सुवर्णादौ।\nद्रवत्वं लक्षयति-आद्येति। स्यन्दनं स्रवणम्। तेजःसंयोगजं नैमित्तिकम्। तद्भिन्नं सांसिद्धिकम्। पृथिव्यां नैमित्तिकमुदाहरति- घृतादाविति। तेजसि तदाह- सुवर्णादाविति।",
        "tarkasangraha_title": "द्रवत्वम्"
    },
    {
        "sectionId": 42,
        "tarkasangraha_sectionId": 32,
        "title": "स्नेहः",
        "tags": [
            "स्नेहः",
            "गुणः",
            "जलम्"
        ],
        "content": "चूर्णादिपिण्डीभावहेतुर्गुणः स्नेहः। जलमात्रवृत्तिः।\nस्नेहं लक्षयति- चूर्णेति। कालादावतिव्याप्तिवारणाय गुणपदम्। रूपादावतिव्याप्तिवारणाय पिण्डीभावेति।",
        "tarkasangraha_title": "द्रवत्वम्"
    },
    {
        "sectionId": 43,
        "tarkasangraha_sectionId": 32,
        "title": "शब्दः",
        "tags": [
            "शब्दः",
            "श्रोत्रम्",
            "आकाशः",
            "ध्वन्यात्मकः",
            "वर्णात्मकः"
        ],
        "content": "श्रोत्रग्राह्यो गुणः शब्दः। आकाशमात्रवृत्तिः। स द्विविधः। ध्वन्यात्मको वर्णात्मकश्चेति। ध्वन्यात्मको भेर्यादौ। वर्णात्मकः संस्कृतभाषादिरूपः।\nशब्दं लक्षयति- श्रोत्रेति। शब्दत्वेऽतिव्याप्तिवारणाय गुणपदम्। रूपादावतिव्याप्तिवारणाय श्रोत्रेति। शब्दस्त्रिविधः संयोगजः, विभागजः, शब्दजश्चेति। तत्राऽऽद्यो भेरीदण्डसंयोगजन्यः। द्वितीयो वंशे पाट्यमाने दलद्वयविभागजन्यश्चटचटशब्दः। भेर्यादिदेशमारभ्य श्रोत्रदेशपर्यन्तं द्वितीयादिशब्दाः शब्दजाः।",
        "tarkasangraha_title": "द्रवत्वम्"
    },
    {
        "sectionId": 44,
        "tarkasangraha_sectionId": 90,
        "title": "बुद्धिः",
        "tags": [
            "बुद्धिः",
            "ज्ञानम्",
            "स्मृतिः",
            "अनुभवः"
        ],
        "content": "सर्वव्यवहारहेतुर्ज्ञानं बुद्धिः (हेतुर्गुणो बुद्धिर्ज्ञानम्)। सा द्विविधा। स्मृतिरनुभवश्चेति। संस्कारमात्रजन्यं ज्ञानं स्मृतिः। तद्भिन्नं ज्ञानमनुभवः। स द्विविधः। यथार्थोऽयथार्थश्च। तद्वति तत्प्रकारकोऽनुभवो यथार्थः। यथा रजते इदं रजतमिति ज्ञानम्। सैव प्रमेत्युच्यते। तदभाववति तत्प्रकारकोऽनुभवोऽयथार्थः। यथा शुक्ताविदं रजतमिति ज्ञानम्। सैवाप्रमेत्युच्यते।\nबुद्धेर्लक्षणमाह- सर्वव्यवहारेति। जानामीत्यनुव्यवसायगम्यं ज्ञानत्वमेव लक्षणमिति भावः। बुद्धिं विभजते- सेति। स्मृतेर्लक्षणमाह- संस्कारेति। भावनाख्यः संस्कारः। संस्कारध्वंसेऽतिव्याप्तिवारणाय ज्ञानमिति। अनुभवेऽतिव्याप्तिवारणाय संस्कारजन्यमिति। प्रत्यभिज्ञायामतिव्याप्तिवारणाय मात्रपदम्। अनुभवं लक्षयति-तद्भिन्नमिति। स्मृतिभिन्नं ज्ञानमनुभव इत्यर्थः। अनुभवं विभजते- स द्विविध इति। यथार्थानुभवस्य लक्षणमाह- तद्वतीति। ननु घटे घटत्वमिति प्रमायामव्याप्तिः। घटत्वे घटाभावादिति चेन्न। यत्र यत्संबन्धोऽस्ति तत्र तत्संबन्धानुभव इत्यर्थात्। घटत्वे घटसंबन्धोऽस्तीति नाव्याप्तिः। सैवेति। यथार्थानुभव एव शास्त्रे प्रमेत्युच्यत इत्यर्थः। अयथार्थानुभवं लक्षयति- तदभाववतीति। नन्विदं संयोगीति प्रमायामतिव्याप्तिरिति चेन्न। यदवच्छेदेन यत्संबन्धाभावस्तदवच्छेदेन तत्संबन्धज्ञानस्य विवक्षितत्वात्। संयोगाभावावच्छेदेन संयोगज्ञानस्य भ्रमत्वात्। संयोगावच्छेदेन संयोगसंबन्धस्य सत्त्वान्नातिव्याप्तिः।",
        "tarkasangraha_title": "बुद्धिः"
    },
    {
        "sectionId": 45,
        "tarkasangraha_sectionId": 75,
        "title": "यथार्थानुभवः",
        "tags": [
            "यथार्थानुभवः",
            "प्रत्यक्षम्",
            "अनुमानम्",
            "उपमानम्",
            "शब्दः"
        ],
        "content": "यथार्थानुभवश्चतुर्विधः। प्रत्यक्षानुमित्युपमितिशाब्दभेदात्। तत्करणमपि चतुर्विधम्। प्रत्यक्षानुमानोपमानशब्दभेदात्।\nयथार्थानुभवं विभजते- यथार्थेति। प्रसङ्गात्प्रमाकरणं विभजते- तत्करणमिति। प्रमाकरणमित्यर्थः। प्रमाकरणं प्रमाणमिति प्रमाणसामान्यलक्षणम्।",
        "tarkasangraha_title": "अयथार्थानुभवः"
    },
    {
        "sectionId": 46,
        "tarkasangraha_sectionId": 33,
        "title": "करणम्",
        "tags": [
            "असाधारणं",
            "कारणं",
            "करणम्"
        ],
        "content": "असाधारणं कारणं करणम्।\nकरणलक्षणमाह- असाधारणेति। दिक्कालादावतिव्याप्तिवारणाय असाधारणेति।",
        "tarkasangraha_title": "अनुमानम्"
    },
    {
        "sectionId": 47,
        "tarkasangraha_sectionId": 33,
        "title": "कारणम्",
        "tags": [
            "कार्यनियतपूर्ववृत्ति",
            "कारणम्"
        ],
        "content": "कार्यनियतपूर्ववृत्ति कारणम्।\nकारणलक्षणमाह- कार्येति। पूर्ववृत्ति कारणमित्युक्ते रासभादावतिव्याप्तिः स्यादतो नियतेति। तावन्मात्रे कृते कार्येऽतिव्याप्तिः, अतः पूर्ववृत्तीति। ननु तन्तुरूपमपि पटं प्रति कारणं स्यादिति चेन्न, अनन्यथासिद्धत्वे सतीति विशेषणात्। अनन्यथासिद्धत्वमन्यथासिद्धिरहितत्वम्।",
        "tarkasangraha_title": "अनुमानम्"
    },
    {
        "sectionId": 48,
        "tarkasangraha_sectionId": 33,
        "title": "अन्यथासिद्धिः",
        "tags": [
            "अन्यथासिद्धिः",
            "त्रिविधा"
        ],
        "content": "अन्यथासिद्धिस्त्रिविधा। येन सहैव यस्य यं प्रति पूर्ववृत्तित्वमवगम्यते तं प्रति तदन्यथासिद्धम्। यथा तन्तुना तन्तुरूपम्, तन्तुत्वं च पटं प्रति। अन्यं प्रति पूर्ववृत्तित्वे ज्ञात एव यस्य यं प्रति पूर्ववृत्तित्वमवगम्यते तं प्रति तदन्यथासिद्धम्। यथा शब्दं प्रति पूर्ववृत्तित्वे ज्ञात एव पटं प्रत्याकाशस्य। अन्यत्र क्लृप्तनियतपूर्ववर्तिना एव कार्यसंभवे तत्सहभूतमन्यथासिद्धम्। यथा पाकजस्थले गन्धं प्रति रूपप्रागभावः। एवमनन्यथासिद्धनियतपूर्ववृत्तित्वं कारणत्वम्।",
        "tarkasangraha_title": "अनुमानम्"
    },
    {
        "sectionId": 49,
        "tarkasangraha_sectionId": 33,
        "title": "कार्यम्",
        "tags": [
            "कार्यम्",
            "प्रागभावप्रतियोगि"
        ],
        "content": "कार्यं प्रागभावप्रतियोगि।\nकार्यलक्षणमाह- कार्यमिति।",
        "tarkasangraha_title": "अनुमानम्"
    },
    {
        "sectionId": 50,
        "tarkasangraha_sectionId": 33,
        "title": "कारणं त्रिविधम्",
        "tags": [
            "कारणं",
            "त्रिविधम्",
            "समवाय्यसमवायिनिमित्तभेदात्"
        ],
        "content": "कारणं त्रिविधम्। समवाय्यसमवायिनिमित्तभेदात्।\nकारणं विभजते- कारणमिति।",
        "tarkasangraha_title": "अनुमानम्"
    },
    {
        "sectionId": 51,
        "tarkasangraha_sectionId": 33,
        "title": "समवायिकारणम्",
        "tags": [
            "समवायिकारणम्",
            "कार्यम्"
        ],
        "content": "यत्समवेतं कार्यमुत्पद्यते तत्समवायिकारणम्। यथा तन्तवः पटस्य। पटश्च स्वगतरूपादेः।\nसमवायिकारणस्य लक्षणमाह- यत्समवेतमिति। यस्मिन्समवेतमित्यर्थः।",
        "tarkasangraha_title": "अनुमानम्"
    },
    {
        "sectionId": 52,
        "tarkasangraha_sectionId": 33,
        "title": "असमवायिकारणम्",
        "tags": [
            "असमवायिकारणम्",
            "कार्यम्",
            "कारणम्"
        ],
        "content": "कार्येण कारणेन वा सहैकस्मिन्नर्थे समवेतं सत् कारणमसमवायिकारणम्। यथा तन्तुसंयोगः पटस्य, तन्तुरूपं पटगतरूपस्य च।\nअसमवायिकारणं लक्षयति-कार्येणेति। कार्येणेत्येतदुदाहरति- तन्तुसंयोग इति। कार्येण पटेन सह एकस्मिन् तन्तौ समवेतत्वात्तन्तुसंयोगः पटस्यासमवायिकारणमित्यर्थः। कारणेनेत्येतदुदाहरति-तन्तुरूपमिति। कारणेन पटेन सह एकस्मिन् तन्तौ समवेतत्वात् तन्तुरूपं पटरूपस्यासमवायिकारणमित्यर्थः।",
        "tarkasangraha_title": "अनुमानम्"
    },
    {
        "sectionId": 53,
        "tarkasangraha_sectionId": 33,
        "title": "निमित्तकारणम्",
        "tags": [
            "निमित्तकारणम्",
            "कारणम्"
        ],
        "content": "तदुभयभिन्नं कारणं निमित्तकारणम्। यथा तुरीवेमादिकं पटस्य।\nनिमित्तकारणं लक्षयति- तदुभयेति। समवाय्यसमवायिकारणभिन्नं कारणं निमित्तकारणमित्यर्थः।",
        "tarkasangraha_title": "अनुमानम्"
    },
    {
        "sectionId": 54,
        "tarkasangraha_sectionId": 33,
        "title": "करणलक्षणम्",
        "tags": [
            "करणम्",
            "लक्षणम्"
        ],
        "content": "तदेतत्त्रिविधकारणमध्ये यदसाधारणं कारणं तदेव करणम्।\nकरणलक्षणमुपसंहरति- तदेतदिति।",
        "tarkasangraha_title": "अनुमानम्"
    },
    {
        "sectionId": 55,
        "tarkasangraha_sectionId": 33,
        "title": "प्रत्यक्षपरिच्छेदः",
        "tags": [
            "प्रत्यक्षम्",
            "ज्ञानम्",
            "इन्द्रियम्",
            "सन्निकर्षः"
        ],
        "content": "तत्र प्रत्यक्षज्ञानकरणं प्रत्यक्षम्। इन्द्रियार्थसन्निकर्षजन्यं ज्ञानं प्रत्यक्षम्। तद्द्विविधम्- निर्विकल्पकं सविकल्पकं चेति। तत्र निष्प्रकारकं ज्ञानं निर्विकल्पकम्। सप्रकारकं ज्ञानं सविकल्पकम्। यथा डित्थोऽयं ब्राह्मणोऽयं, श्यामोऽयं, पाचकोऽयमिति।",
        "tarkasangraha_title": "अनुमानम्"
    },
    {
        "sectionId": 56,
        "tarkasangraha_sectionId": 33,
        "title": "प्रत्यक्षलक्षणम्",
        "tags": [
            "लक्षणम्",
            "इन्द्रियम्",
            "ज्ञानम्"
        ],
        "content": "प्रत्यक्षलक्षणमाह- तत्रेति। प्रमाणचतुष्टयमध्य इत्यर्थः। प्रत्यक्षज्ञानस्य लक्षणमाह- इन्द्रियेति। इन्द्रियं चक्षुरादिकम्, अर्थो घटादिः, तयोः सन्निकर्षः संयोगादिः, तज्जन्यं ज्ञानमित्यर्थः। तद्विभजते – तद्द्विविधमिति। निर्विकल्पकस्य लक्षणमाह-निष्प्रकारकमिति। विशेषणविशेष्यसंबन्धानवगाहिज्ञानमित्यर्थः।",
        "tarkasangraha_title": "अनुमानम्"
    },
    {
        "sectionId": 57,
        "tarkasangraha_sectionId": 33,
        "title": "निर्विकल्पकज्ञानम्",
        "tags": [
            "निर्विकल्पकम्",
            "ज्ञानम्",
            "प्रमाणम्"
        ],
        "content": "ननु निर्विकल्पके किं प्रमाणमिति चेन्न। गौरिति विशिष्टज्ञानं विशेषणज्ञानजन्यं विशिष्टज्ञानत्वात् दण्डी पुरुषः इति विशिष्टज्ञानवदित्यनुमानस्य प्रमाणत्वात्। विशेषणज्ञानस्यापि सविकल्पकत्वेऽनवस्थाप्रसङ्गान्निर्विकल्पकत्वसिद्धिः।",
        "tarkasangraha_title": "अनुमानम्"
    },
    {
        "sectionId": 58,
        "tarkasangraha_sectionId": 33,
        "title": "सविकल्पकज्ञानम्",
        "tags": [
            "सविकल्पकम्",
            "ज्ञानम्",
            "विशेषणम्"
        ],
        "content": "सविकल्पकं लक्षयति- सप्रकारकमिति। नामजात्यादिविशेष्यविशेषणसंबन्धावगाहिज्ञानमित्यर्थः। सविकल्पकमुदाहरति - यथेति।",
        "tarkasangraha_title": "अनुमानम्"
    },
    {
        "sectionId": 59,
        "tarkasangraha_sectionId": 33,
        "title": "प्रत्यक्षज्ञानहेतुः",
        "tags": [
            "प्रत्यक्षम्",
            "इन्द्रियम्",
            "सन्निकर्षः"
        ],
        "content": "प्रत्यक्षज्ञानहेतुरिन्द्रियार्थसन्निकर्ष: षड्विधः। संयोगः, संयुक्तसमवायः, संयुक्तसमवेतसमवायः, समवायः, समवेतसमवायः, विशेषणविशेष्यभावश्चेति। चक्षुषा घटप्रत्यक्षजनने संयोगः सन्निकर्षः। घटरूपप्रत्यक्षे संयुक्तसमवायः, चक्षुस्संयुक्तघटे रूपस्य समवायात्। रूपत्वसामान्यप्रत्यक्षे संयुक्तसमवेतसमवायः सन्निकर्षः, चक्षुःसंयुक्ते घटे रूपं समवेतम्, तत्र रूपत्वस्य समवायात्। श्रोत्रेण शब्दसाक्षात्कारे समवायः सन्निकर्षः। कर्णविवरवृत्त्याकाशस्य श्रोत्रत्वात्, शब्दस्याकाशगुणत्वात्, गुणगुणिनो: समवायात्। शब्दत्वसाक्षात्कारे समवेतसमवायः सन्निकर्षः, श्रोत्रसमवेते शब्दे शब्दत्वस्य समवायात्। अभावप्रत्यक्षे विशेषणविशेष्यभावः सन्निकर्षः। भूतलं घटाभाववदित्यत्र चक्षुःसंयुक्ते भूतले घटाभावस्य विशेषणत्वात्। एवं सन्निकर्षषट्कजन्यं ज्ञानं प्रत्यक्षम्। तत्करणमिन्द्रियम्। तस्मादिन्द्रियं प्रत्यक्षप्रमाणमिति सिद्धम्।",
        "tarkasangraha_title": "अनुमानम्"
    },
    {
        "sectionId": 60,
        "tarkasangraha_sectionId": 33,
        "title": "इन्द्रियार्थसन्निकर्षः",
        "tags": [
            "इन्द्रियम्",
            "सन्निकर्षः",
            "प्रत्यक्षम्"
        ],
        "content": "इन्द्रियार्थसन्निकर्षं विभजते- प्रत्यक्षेति। संयोगसन्निकर्षमुदाहरति- चक्षुषेति। द्रव्यप्रत्यक्षे सर्वत्र संयोगः संनिकर्ष इत्यर्थः (इन्द्रियाणां प्राप्यप्रकाशकारित्वनियमात्)। आत्मा मनसा संयुज्यते, मन इन्द्रियेण, इन्द्रियमर्थेन, ततः प्रत्यक्षमुत्पद्यते इत्यर्थः। संयुक्तसमवायमुदाहरति- घटरूपेति। तत्र युक्तिमाह- चक्षुःसंयुक्त इति। संयुक्तसमवेतसमवायमुदाहरति- रूपत्वेति। समवायमुदाहरति- श्रोत्रेणेति। तदुपपादयति- कर्णेति। ननु दूरस्थशब्दस्य कथं श्रोत्रसंबन्ध इति चेन्न। वीचीतरङ्गन्यायेन कदम्बमुकुलन्यायेन वा शब्दाच्छब्दान्तरोत्पत्तिक्रमेण श्रोत्रदेशे जातस्य श्रोत्रेण संबन्धात् प्रत्यक्षसंभवः। समवेतसमवायमुदाहरति- शब्दत्वेति। विशेषणविशेष्यभावमुदाहरति-अभावेति। तदुपपादयति- घटाभाववदिति। भूतले घटो नास्तीत्यत्र अभावस्य विशेष्यत्वं द्रष्टव्यम्।",
        "tarkasangraha_title": "अनुमानम्"
    },
    {
        "sectionId": 61,
        "tarkasangraha_sectionId": 33,
        "title": "अनुपलब्धिः",
        "tags": [
            "अनुपलब्धिः",
            "प्रमाणम्",
            "अभावः"
        ],
        "content": "एतेनानुपलब्धेः प्रमाणान्तरत्वं निरस्तम्। यद्यत्र घटोऽभविष्यत्तर्हि भूतलमिव अद्रक्ष्यत। तद्दर्शनाभावात्तन्नास्तीति तर्कितप्रतियोगिसत्त्वविरोध्यनुपलब्धिसहकृतेन्द्रियेणैवाभावज्ञानोत्पत्तावनुपलब्धेः प्रमाणान्तरत्वासम्भवात्। अधिकरणज्ञानार्थमपेक्षणीयेन्द्रियस्यैव करणत्वोपपत्तावनुपलब्धेः करणत्वस्यायुक्तत्वात्। विशेषणविशेष्यभावोऽपि विशेषणविशेष्यस्वरूप एव, नातिरिक्तः संबन्धः। प्रत्यक्षज्ञानमुपसंहरन् तस्य करणमाह-एवमिति। असाधारणकारणत्वादिन्द्रियं प्रत्यक्षज्ञानकरणमित्यर्थः। प्रत्यक्षप्रमाणमुपसंहरति- तस्मादिति।",
        "tarkasangraha_title": "अनुमानम्"
    },
    {
        "sectionId": 62,
        "tarkasangraha_sectionId": 33,
        "title": "उपसंहारः",
        "tags": [
            "उपसंहारः",
            "प्रत्यक्षम्",
            "इन्द्रियम्"
        ],
        "content": "।। इति प्रत्यक्षपरिच्छेदः।।",
        "tarkasangraha_title": "अनुमानम्"
    },
    {
        "sectionId": 63,
        "tarkasangraha_sectionId": 33,
        "title": "अनुमानपरिच्छेदः",
        "tags": [
            "अनुमानम्",
            "अनुमितिः",
            "परामर्शः"
        ],
        "content": "अनुमितिकरणमनुमानम्। परामर्शजन्यं ज्ञानमनुमितिः। व्याप्तिविशिष्टपक्षधर्मताज्ञानं परामर्शः। यथा वह्निव्याप्यधूमवानयं पर्वत इति ज्ञानं परामर्शः। तज्जन्यं पर्वतो वह्निमानिति ज्ञानमनुमितिः। \nअनुमानं लक्षयति-अनुमितिकरणमिति। अनुमितिं लक्षयति- परामर्शेति। ननु संशयोत्तरप्रत्यक्षेऽतिव्याप्तिः। स्थाणुपुरुषसंशयानन्तरं पुरुषत्वव्याप्यकरादिमानयमिति परामर्शे सति पुरुष एवेति प्रत्यक्षजननात्। न च तत्रानुमितिरेवेति वाच्यम्। \"पुरुषं साक्षात्करोमि\" इत्यनुव्यवसायविरोधादिति चेन्न। पक्षतासहकृतपरामर्शजन्यत्वस्य विवक्षितत्वात्। सिषाधयिषाविरहविशिष्टसिद्ध्यभावः पक्षता। साध्यसिद्धिरनुमितिप्रतिबन्धिका। सिद्धिसत्त्वेऽप्यनुमिनुयामीतीच्छायामनुमितिदर्शनात् सिषाधयिषोत्तेजिका। ततश्चोत्तेजकाभावविशिष्टमण्यभावस्य दाहकारणत्ववत् सिषाधयिषाविरहविशिष्टसिद्ध्यभावस्याप्यनुमितिकरणत्वम्। परामर्शं लक्षयति- व्याप्तीति। व्याप्तिविषयकं यत्पक्षधर्मताज्ञानं स परामर्श इत्यर्थः। परामर्शमभिनीय दर्शयति-यथेति। अनुमितिमभिनीय दर्शयति- तज्जन्यमिति। परामर्शजन्यमित्यर्थः।",
        "tarkasangraha_title": "अनुमानम्"
    },
    {
        "sectionId": 64,
        "tarkasangraha_sectionId": 37,
        "title": "व्याप्तिः",
        "tags": [
            "साहचर्यनियमः",
            "व्याप्तिः",
            "लक्षणम्"
        ],
        "content": "यत्र धूमस्तत्राग्निरिति साहचर्यनियमो व्याप्तिः। \nव्याप्तिलक्षणमाह-यत्रेति। यत्र धूमस्तत्राग्निरिति व्याप्तेरभिनयः। साहचर्यनियम इति लक्षणम्। साहचर्यं सामानाधिकरण्यम्, तस्य नियमः हेतुसमानाधिकरणा त्यन्ताभावाप्रतियोगिसाध्यसामानाधिकरण्यं व्याप्तिरित्यर्थः।",
        "tarkasangraha_title": "व्याप्तिः"
    },
    {
        "sectionId": 65,
        "tarkasangraha_sectionId": 38,
        "title": "पक्षधर्मता",
        "tags": [
            "पक्षधर्मता",
            "स्वरूपम्"
        ],
        "content": "व्याप्यस्य पर्वतादिवृत्तित्वं पक्षधर्मता।\nपक्षधर्मतास्वरूपमाह-व्याप्यस्येति।",
        "tarkasangraha_title": "पक्षधर्मता"
    },
    {
        "sectionId": 66,
        "tarkasangraha_sectionId": 39,
        "title": "अनुमानं द्विविधम्",
        "tags": [
            "स्वार्थम्",
            "परार्थम्",
            "लिङ्गपरामर्शः"
        ],
        "content": "अनुमानं द्विविधम्। स्वार्थं परार्थं चेति। स्वार्थं स्वानुमितिहेतुः। तथा हि स्वयमेव भूयोदर्शनेन यत्र धूमस्तत्राग्निरिति महानसादौ व्याप्तिं गृहीत्वा पर्वतसमीपं गत:, तद्गते चाग्नौ संदिहानः पर्वते धूमं पश्यन् व्याप्तिं स्मरति यत्र धूमस्तत्राग्निरिति। तदनन्तरं वह्निव्याप्यधूमवानयं पर्वत इति ज्ञानमुत्पद्यते। अयमेव लिङ्गपरामर्श इत्युच्यते। तस्मात् पर्वतो वह्निमानिति अनुमितिरुत्पद्यते। तदेतत्स्वार्थानुमानम्। \nअनुमानं विभजते- अनुमानमिति। स्वार्थानुमानं दर्शयति- स्वयमेवेति। ननु पार्थिवत्वलोहलेख्यत्वादौ शतशः सहचारदर्शनेऽपि वज्रमणौ व्यभिचारोपलब्धेः भूयो दर्शनेन कथं व्याप्तिग्रह इति चेन्न। व्यभिचारज्ञानविरहसहकृतसहचारज्ञानस्य व्याप्तिग्राहकत्वात्। व्यभिचारज्ञानं निश्चयः शङ्का च, तद्विरह: क्वचित्तर्कात्, क्वचित् स्वतःसिद्ध एव। धूमाग्न्योः व्याप्तिग्रहे कार्यकारणभावभङ्गप्रसङ्गलक्षणस्तर्को व्यभिचारशङ्कानिवर्तकः। ननु सकलवह्निधूमयोरसन्निकर्षात्कथं व्याप्तिग्रह इति चेन्न। वह्नित्वधूमत्वरूपसामान्यलक्षणप्रत्यासत्त्या सकलवह्निधूमज्ञानसम्भवात्। तस्मादिति। लिङ्गपरामर्शादित्यर्थः।",
        "tarkasangraha_title": "अनुमानं द्विविधम्"
    },
    {
        "sectionId": 67,
        "tarkasangraha_sectionId": 41,
        "title": "परार्थानुमानम्",
        "tags": [
            "पञ्चावयववाक्यम्",
            "प्रतिज्ञा",
            "हेतुः",
            "उदाहरणम्",
            "उपनयः",
            "निगमनम्"
        ],
        "content": "यत्तु स्वयमेव धूमादग्निमनुमाय परप्रतिपत्त्यर्थं पञ्चावयववाक्यं प्रयुङ्क्ते तत्परार्थानुमानम्। यथा पर्वतो वह्निमान्, धूमवत्त्वात्, यो यो धूमवान् सोऽग्निमान् यथा महानसम्, तथा चायम्, तस्मात्तथेति। अनेन प्रतिपादिताल्लिङ्गात्परोऽप्यग्निं प्रतिपद्यते।\nप्रतिज्ञाहेतूदाहरणोपनयनिगमनानि पञ्चावयवाः। पर्वतो वह्निमानिति प्रतिज्ञा। धूमवत्त्वादिति हेतुः। यो यो धूमवान् सोऽग्निमान् यथा महानस इत्युदाहरणम्। तथा चायमित्युपनयः। तस्मात्तथेति निगमनम्। स्वार्थानुमितिपरार्थानुमित्योर्लिङ्गपरामर्श एव कारणम्। तस्माल्लिङ्गपरामर्शोऽनुमानम्।\nपरार्थानुमानमाह- यत्त्विति। यच्छब्दस्य तत्परार्थानुमानमिति तच्छब्देनान्वयः। पञ्चावयववाक्यमुदाहरति- यथेति।\nअवयवस्वरूपमाह- प्रतिज्ञेति। उदाहृतवाक्ये प्रतिज्ञादिविभागमाह- पर्वतो वह्निमानिति। साध्यवत्तया पक्षवचनं प्रतिज्ञा। पञ्चम्यन्तं लिङ्गप्रतिपादकं वचनं हेतुः। व्याप्तिप्रतिपादकं वचनमुदाहरणम्। व्याप्तिविशिष्टलिङ्गप्रतिपादकं वचनमुपनयः। हेतुसाध्यवत्तया पक्षप्रतिपादकं वचनं निगमनम्। पक्षे साध्यज्ञानं प्रतिज्ञाप्रयोजनम्। लिङ्गज्ञानं हेतुप्रयोजनम्। व्याप्तिज्ञानमुदाहरणप्रयोजनम्। पक्षधर्मताज्ञानमुपनयप्रयोजनम्। अबाधितत्वं निगमनप्रयोजनम्।",
        "tarkasangraha_title": "परार्थानुमानम्"
    },
    {
        "sectionId": 68,
        "tarkasangraha_sectionId": 36,
        "title": "अनुमितिकरणम्",
        "tags": [
            "व्याप्तिस्मृतिः",
            "पक्षधर्मता",
            "परामर्शः"
        ],
        "content": "अनुमितिकरणमाह- स्वार्थेति। ननु व्याप्तिस्मृतिपक्षधर्मताज्ञानाभ्यामेवानुमितिसंभवे विशिष्टपरामर्शः किमर्थमङ्गीकर्तव्य इति चेन्न। वह्निव्याप्यवानयमिति शाब्दपरामर्शस्थले परामर्शस्यावश्यकतया लाघवेन सर्वत्र परामर्शस्यैव कारणत्वात् लिङ्गं न करणम् अतीतादौ व्यभिचारात्। व्यापारवत्कारणं करणमिति मते परामर्शद्वारा व्याप्तिज्ञानं करणम्। तज्जन्यत्वे सति तज्जन्यजनको व्यापारः। अनुमानमुपसंहरति- तस्मादिति।",
        "tarkasangraha_title": "अनुमिति"
    },
    {
        "sectionId": 69,
        "tarkasangraha_sectionId": 44,
        "title": "लिङ्गं त्रिविधम्",
        "tags": [
            "लिङ्गम्",
            "अन्वयव्यतिरेकि",
            "केवलान्वयि",
            "केवलव्यतिरेकि"
        ],
        "content": "लिङ्गं त्रिविधम्। अन्वयव्यतिरेकि, केवलान्वयि, केवलव्यतिरेकि चेति। अन्वयेन व्यतिरेकेण च व्याप्तिमदन्वयव्यतिरेकि। यथा वह्नौ साध्ये धूमवत्त्वम्। यत्र धूमस्तत्राग्निः यथा महानसम् इत्यन्वयव्याप्तिः। यत्र वह्निर्नास्ति तत्र धूमोऽपि नास्ति यथा महाह्रद इति व्यतिरेकव्याप्तिः। अन्वयमात्रव्याप्तिकं केवलान्वयि। यथा घटोऽभिधेयः प्रमेयत्वात्पटवत् इति। अत्र प्रमेयत्वाभिधेयत्वयोर्व्यतिरेकव्याप्तिर्नास्ति। सर्वस्यापि प्रमेयत्वादभिधेयत्वाच्च। व्यतिरेकमात्रव्याप्तिकं केवलव्यतिरेकि। यथा पृथिवीतरेभ्यो भिद्यते गन्धवत्त्वात्। यदितरेभ्यो न भिद्यते न तद्गन्धवत्। यथा जलम्। न चेयं तथा। तस्मान्न तथेति। अत्र यद्गन्धवत्तदितरभिन्नमित्यन्वयदृष्टान्तो नास्ति। पृथिवीमात्रस्य पक्षत्वात्।",
        "tarkasangraha_title": "लिङ्गम् त्रिविधम्"
    },
    {
        "sectionId": 70,
        "tarkasangraha_sectionId": 44,
        "title": "लिङ्गं विभजते",
        "tags": [
            "लिङ्गम्",
            "अन्वयव्यतिरेकि",
            "केवलान्वयि",
            "केवलव्यतिरेकि"
        ],
        "content": "लिङ्गं विभजते- लिङ्गमिति। अन्वयव्यतिरेकिणं लक्षयति- अन्वयेति। हेतुसाध्ययोर्व्याप्तिरन्वयव्याप्तिः। तदभावयोर्व्याप्तिर्व्यतिरेकव्याप्तिः। केवलान्वयिनो लक्षणमाह-अन्वयेति। केवलान्वयिसाध्यकं लिङ्गं केवलान्वयि। अत्यन्ताभावाप्रतियोगित्वं केवलान्वयित्वम्। ईश्वरीयप्रमाविषयत्वं सर्वपदाभिधेयत्वं च सर्वत्रास्तीति। (व्यतिरेको नामाभावः।) केवलव्यतिरेकिणो लक्षणमाह- व्यतिरेकेति। तदुदाहरति-यथेति। ननु इतरभेदः प्रसिद्धो वा न वा। आद्ये यत्र प्रसिद्धस्तत्र हेतुसत्त्वेऽन्वयित्वम्, असत्त्वेऽसाधारण्यम्। द्वितीये साध्यज्ञानाभावात्कथं तद्विशिष्टानुमितिः। विशेषणज्ञानाभावे विशिष्टज्ञानस्यानुदयात्, प्रतियोगिज्ञानाभावात् व्यतिरेकव्याप्तिज्ञानमपि न स्यादिति चेन्न। जलादित्रयोदशान्योन्याभावानां त्रयोदशसु प्रत्येकं प्रसिद्धानां मेलनं पृथिव्यां साध्यते। तत्र त्रयोदशत्वावच्छिन्नभेदात्मकसाध्यस्य एकाधिकरणवृत्तित्वाभावात्। नान्वयित्वासाधारण्ये प्रत्येकाधिकरणप्रसिद्ध्या साध्यविशिष्टानुमितिः व्यतिरेकव्याप्तिनिरूपणं चेति।",
        "tarkasangraha_title": "लिङ्गम् त्रिविधम्"
    },
    {
        "sectionId": 71,
        "tarkasangraha_sectionId": 48,
        "title": "पक्षलक्षणम्",
        "tags": [
            "पक्षः",
            "सन्दिग्धसाध्यवान्",
            "निश्चितसाध्यवान्",
            "निश्चितसाध्याभाववान्"
        ],
        "content": "सन्दिग्धसाध्यवान्पक्षः। यथा धूमवत्त्वे हेतौ पर्वतः। निश्चितसाध्यवान्सपक्षः। यथा तत्रैव महानसम्। निश्चितसाध्याभाववान्विपक्षः। यथा तत्रैव महाह्रदः।\nपक्षलक्षणमाह-सन्दिग्धेति। ननु श्रवणानन्तरभाविमननस्थलेऽव्याप्तिः। तत्र वेदवाक्यैरात्मनो निश्चितत्वेन सन्देहाभावात्। किञ्च प्रत्यक्षेऽपि वह्नौ यत्रेच्छयाऽनुमितिस्तत्राव्याप्तिरिति चेन्न। उक्तपक्षताश्रयत्वस्य पक्षलक्षणत्वात्। सपक्षलक्षणमाह-निश्चितेति। विपक्षलक्षणमाह-निश्चितेति।",
        "tarkasangraha_title": "पक्षः"
    },
    {
        "sectionId": 72,
        "tarkasangraha_sectionId": 51,
        "title": "पञ्चहेत्वाभासाः",
        "tags": [
            "सव्यभिचारः",
            "विरुद्धः",
            "सत्प्रतिपक्षः",
            "असिद्धः",
            "बाधितः"
        ],
        "content": "सव्यभिचारविरुद्धसत्प्रतिपक्षासिद्धबाधिताः पञ्चहेत्वाभासाः। \nएवं सद्धेतुं निरूप्यासद्धेतुं निरूपयितुं विभजते- सव्यभिचारेति। अनुमितिप्रतिबन्धकयथार्थज्ञानविषयत्वं हेत्वाभासत्वम्।",
        "tarkasangraha_title": "हेत्वाभासः"
    },
    {
        "sectionId": 73,
        "tarkasangraha_sectionId": 52,
        "title": "सव्यभिचारः",
        "tags": [
            "सव्यभिचारः",
            "अनैकान्तिकः",
            "साधारणः",
            "असाधारणः",
            "अनुपसंहारी"
        ],
        "content": "सव्यभिचारोऽनैकान्तिकः। स त्रिविधः। साधारणासाधारणानुपसंहारिभेदात्। तत्र साध्याभाववद्वृत्तिः साधारणोऽनैकान्तिकः। यथा पर्वतो वह्निमान् प्रमेयत्वात्। अत्र प्रमेयत्वस्य वह्न्यभाववति ह्रदे विद्यमानत्वात्। सर्वसपक्षविपक्षव्यावृत्तो (पक्षमात्रवृत्ति) ऽसाधारणः। यथा शब्दो नित्यः शब्दत्वात्। शब्दत्वं सर्वेभ्यो नित्येभ्योऽनित्येभ्य: व्यावृत्तं शब्दमात्रवृत्ति। अन्वयव्यतिरेकदृष्टान्तरहितोऽनुपसंहारी। यथा सर्वम् अनित्यं प्रमेयत्वात्। अत्र सर्वस्यापि पक्षत्वात् दृष्टान्तो नास्ति। \nसव्यभिचारं विभजते- स त्रिविध इति। साधारणं लक्षयति तत्रेति। उदाहरति- यथेति। असाधारणं लक्षयति- सर्वेति। अनुपसंहारिणो लक्षणमाह- अन्वयेति।",
        "tarkasangraha_title": "सव्यभिचारः"
    },
    {
        "sectionId": 74,
        "tarkasangraha_sectionId": 56,
        "title": "विरुद्धः",
        "tags": [
            "विरुद्धः",
            "साध्याभावव्याप्तः",
            "कार्यत्वम्",
            "कृतकत्वम्"
        ],
        "content": "साध्याभावव्याप्तो हेतुर्विरुद्धः। यथा शब्दो नित्यः (कार्यत्वात्)कृतकत्वात् घटवत्। (कार्यत्वं) कृतकत्वं हि नित्यत्वाभावेनानित्यत्वेन व्याप्तम्। \nविरुद्धं लक्षयति-साध्येति।",
        "tarkasangraha_title": "विरुद्धः"
    },
    {
        "sectionId": 75,
        "tarkasangraha_sectionId": 57,
        "title": "सत्प्रतिपक्षः",
        "tags": [
            "सत्प्रतिपक्षः",
            "साध्याभावसाधकं",
            "हेत्वन्तरं"
        ],
        "content": "यस्य साध्याभावसाधकं हेत्वन्तरं विद्यते स सत्प्रतिपक्षः। यथा शब्दो नित्यः श्रावणत्वाच्छब्दत्ववत्। शब्दोऽनित्यः कार्यत्वाद्घटवत्। \nसत्प्रतिपक्षं लक्षयति- यस्येति।",
        "tarkasangraha_title": "सत्प्रतिपक्षः"
    },
    {
        "sectionId": 76,
        "tarkasangraha_sectionId": 58,
        "title": "असिद्धः",
        "tags": [
            "असिद्धः",
            "आश्रयासिद्धः",
            "स्वरूपासिद्धः",
            "व्याप्यत्वासिद्धः"
        ],
        "content": "असिद्धस्त्रिविधः। आश्रयासिद्धः, स्वरूपासिद्धः, व्याप्यत्वासिद्धश्चेति। आश्रयासिद्धो यथा गगनारविन्दं सुरभि अरविन्दत्वात् सरोजारविन्दवत्। अत्र गगनारविन्दमाश्रयः, स च नास्त्येव। स्वरूपासिद्धो यथा शब्दो गुणश्चाक्षुषत्वात्। अत्र चाक्षुषत्वं शब्दे नास्ति, शब्दस्य श्रावणत्वात्। सोपाधिको हेतुर्व्याप्यत्वासिद्धः। साध्यव्यापकत्वे सति साधनाव्यापकत्वमुपाधित्वम्। साध्यसमानाधिकरणात्यन्ताभावाप्रतियोगित्वं साध्यव्यापकत्वम्। साधनवन्निष्ठात्यन्ताभावप्रतियोगित्वं साधनाव्यापकत्वम्। पर्वतो धूमवान् वह्नेरित्यत्र आर्द्रेन्धनसंयोग उपाधिः। यत्र धूमस्तत्रार्द्रेन्धनसंयोग इति साध्यव्यापकत्वम्। यत्र वह्निस्तत्रार्द्रेन्धनसंयोगो नास्ति, अयोगोलके आर्द्रेन्धनसंयोगाभावात् इति साधनाव्यापकत्वम्। एवं साध्यव्यापकत्वे सति साधनाव्यापकत्वादार्द्रेन्धनसंयोग उपाधिः। सोपाधिकत्वाद्वह्निमत्त्वं व्याप्यत्वासिद्धम्। \nअसिद्धं विभजते- असिद्ध इति। आश्रयासिद्धमुदाहरति- गगनेति। स्वरूपासिद्धमुदाहरति- यथेति। व्याप्यत्वासिद्धस्य लक्षणमाह- सोपाधिक इति। उपाधेर्लक्षणमाह- साध्येति।",
        "tarkasangraha_title": "असिद्धः"
    },
    {
        "sectionId": 77,
        "tarkasangraha_sectionId": 58,
        "title": "उपाधिः",
        "tags": [
            "उपाधिः",
            "चतुर्विधः",
            "केवलसाध्यव्यापकः",
            "पक्षधर्मावच्छिन्नसाध्यव्यापकः",
            "साधनावच्छिन्नसाध्यव्यापकः",
            "उदासीनधर्मावच्छिन्नसाध्यव्यापकः"
        ],
        "content": "उपाधिश्चतुर्विधः। केवलसाध्यव्यापकः, पक्षधर्मावच्छिन्नसाध्यव्यापकः, साधनावच्छिन्नसाध्यव्यापकः, उदासीनधर्मावच्छिन्नसाध्यव्यापकश्चेति। आद्य आर्द्रेन्धनसंयोगः। द्वितीयो यथा वायुः प्रत्यक्षः प्रत्यक्षस्पर्शाश्रयत्वादित्यत्र बहिर्द्रव्यत्वावच्छिन्नप्रत्यक्षत्वव्यापकमुद्भूतरूपवत्त्वम्। तृतीयो यथा प्रध्वंसो विनाशी जन्यत्वादित्यत्र जन्यत्वावच्छिन्नानित्यत्वव्यापकं भावत्वम्। चतुर्थो यथा प्रागभावो विनाशी प्रमेयत्वादित्यत्र जन्यत्वावच्छिन्नानित्यत्वव्यापकं भावत्वम्।",
        "tarkasangraha_title": "असिद्धः"
    },
    {
        "sectionId": 78,
        "tarkasangraha_sectionId": 62,
        "title": "बाधितः",
        "tags": [
            "बाधितः",
            "साध्याभावः",
            "प्रमाणम्"
        ],
        "content": "यस्य साध्याभावः प्रमाणान्तरेण निश्चित: स बाधितः। यथा वह्निरनुष्ण: पदार्थत्वात् जलवदिति। अत्रानुष्णत्वं साध्यम्। तदभाव उष्णत्वं त्वाचप्रत्यक्षेण गृह्यत इति बोध्यम्।\nबाधितस्य लक्षणमाह- यस्येति। अत्र बाधस्य ग्राह्याभावनिश्चयत्वेन, सत्प्रतिपक्षस्य विरोधिज्ञानसामग्रीत्वेन साक्षादनुमितिप्रतिबन्धकत्वम्। इतरेषां तु परामर्शप्रतिबन्धकत्वम्। तत्रापि साधारणस्याव्यभिचाराभावरूपतया, विरुद्धस्य सामानाधिकरण्याभावरूपतया, व्याप्यत्वासिद्धस्य विशिष्टव्याप्त्यभावरूपतया, असाधारणानुपसंहारिणोः व्याप्तिसंशयाधायकत्वेन च व्याप्तिज्ञानप्रतिबन्धकत्वम्। आश्रयासिद्धिस्वरूपासिद्ध्योः पक्षधर्मताज्ञानप्रतिबन्धकत्वम्। उपाधिस्तु व्यभिचारज्ञानद्वारा व्याप्तिज्ञानप्रतिबन्धकः। सिद्धसाधनं तु पक्षताविघटकतया आश्रयासिद्धावन्तर्भवतीति प्राञ्चः। निग्रहस्थानान्तरमिति नवीनाः।",
        "tarkasangraha_title": "बाधितः"
    },
    {
        "sectionId": 79,
        "tarkasangraha_sectionId": 63,
        "title": "उपमानपरिच्छेदः",
        "tags": [
            "उपमानम्",
            "संज्ञा",
            "सादृश्यज्ञानम्",
            "अतिदेशवाक्यार्थस्मरणम्"
        ],
        "content": "उपमितिकरणमुपमानम्। संज्ञासंज्ञिसंबन्धज्ञानमुपमितिः। तत्करणं सादृश्यज्ञानम्। अतिदेशवाक्यार्थस्मरणं व्यापारः। तथाहि- कश्चिद् गवयशब्दवाच्य(पदार्थ)मजानन् कुतश्चिदारण्यकपुरुषात् “गोसदृशो गवय” इति श्रुत्वा वनं गतः, गोसदृशपिण्डं पश्यन् वाक्यार्थं स्मरति। तदनन्तरम् “अयं गवयपदवाच्यः” इत्युपमितिरुत्पद्यते।\n\nउपमानं लक्षयति-उपमितिकरणमिति।",
        "tarkasangraha_title": "उपमानम्"
    },
    {
        "sectionId": 80,
        "tarkasangraha_sectionId": 74,
        "title": "शब्दपरिच्छेदः",
        "tags": [
            "शब्दः",
            "आप्तवाक्यं",
            "शक्तिः"
        ],
        "content": "आप्तवाक्यं शब्दः। आप्तस्तु यथार्थवक्ता। वाक्यं तु पदसमूहः। शक्तं पदम्। अस्मात्पदादयमर्थो बोद्धव्य इतीश्वरसङ्केतः शक्तिः।\nशब्दं लक्षयति- आप्तेति। आप्तं लक्षयति- आप्तस्त्विति। वाक्यलक्षणमाह-वाक्यमिति। पदलक्षणमाह- शक्तमिति। अर्थस्मृत्यनुकूलपदपदार्थसंबन्धः शक्तिः। सा च पदार्थान्तरमिति मीमांसकाः। तन्निरासार्थमाह- अस्मादिति। डित्थादीनामिव घटादीनामपि संकेत एव शक्तिः, न तु पदार्थान्तरमित्यर्थः।",
        "tarkasangraha_title": "शब्दज्ञानम्"
    },
    {
        "sectionId": 81,
        "tarkasangraha_sectionId": 74,
        "title": "जातिशक्तिः",
        "tags": [
            "जातिः",
            "व्यक्तिः",
            "वृद्धव्यवहारः"
        ],
        "content": "ननु गवादिपदानां जातावेव शक्तिः, विशेषणतया जातेः प्रथमोपस्थितत्वात्। व्यक्तिलाभस्त्वाक्षेपादिति केचित्। तन्न, गामानयेत्यादौ वृद्धव्यवहारेण सर्वत्रानयनादेः व्यक्तावेव संभवेन, जातिविशिष्टव्यक्तावेव शक्तिकल्पनात्। शक्तिग्रहश्च वृद्धव्यवहारेण। व्युत्पित्सुर्बालो ‘गामानये’त्युत्तमवृद्धवाक्यश्रवणानन्तरं मध्यमवृद्धस्य प्रवृत्तिमुपलभ्य गवानयनं च दृष्ट्वा मध्यमवृद्धप्रवृत्तिजनकज्ञानस्यान्वयव्यतिरेकाभ्यां वाक्यजन्यत्वं निश्चित्य ‘अश्वमानय’, ‘गां बधाने’ति वाक्यान्तरेण आवापोद्वापाभ्यां गोपदस्य गोत्वविशिष्टे शक्तिः, अश्वपदस्याश्वत्वविशिष्टे शक्तिरिति व्युत्पद्यते।",
        "tarkasangraha_title": "शब्दज्ञानम्"
    },
    {
        "sectionId": 82,
        "tarkasangraha_sectionId": 74,
        "title": "व्यवहारः",
        "tags": [
            "व्यवहारः",
            "कार्यपरत्वम्",
            "सिद्धः"
        ],
        "content": "ननु सर्वत्र कार्यपरत्वात् व्यवहारस्य कार्यपर एव व्युत्पत्तिः, न सिद्धपरे इति चेन्न। काश्यां त्रिभुवनतिलको भूपतिरास्ते इत्यादौ सिद्धेऽपि व्यवहारात्, विकसितपद्मे मधुकरः तिष्ठति इत्यादौ प्रसिद्धपदसमभिव्याहारात्सिद्धेऽपि मधुकरपदादौ व्युत्पत्तिदर्शनाच्च।",
        "tarkasangraha_title": "शब्दज्ञानम्"
    },
    {
        "sectionId": 83,
        "tarkasangraha_sectionId": 74,
        "title": "लक्षणा",
        "tags": [
            "लक्षणा",
            "शब्दवृत्तिः",
            "शक्यसंबन्धः"
        ],
        "content": "लक्षणापि शब्दवृत्तिः। शक्यसंबन्धो लक्षणा। गङ्गायां घोषः इत्यत्र गङ्गापदवाच्यप्रवाहसंबन्धादेव तीरोपस्थितौ तीरेऽपि शक्तिर्न कल्प्यते। सैन्धवादौ लवणाश्वयोः परस्परसंबन्धाभावान्नानाशक्तिकल्पनम्।",
        "tarkasangraha_title": "शब्दज्ञानम्"
    },
    {
        "sectionId": 84,
        "tarkasangraha_sectionId": 74,
        "title": "लक्षणात्रिविधा",
        "tags": [
            "लक्षणा",
            "त्रिविधा",
            "जहल्लक्षणा",
            "अजहल्लक्षणा",
            "जहदजहल्लक्षणा"
        ],
        "content": "लक्षणा त्रिविधा। जहल्लक्षणा, अजहल्लक्षणा, जहदजहल्लक्षणा चेति। यत्र वाच्यार्थस्यान्वयाभावस्तत्र जहल्लक्षणा। यथा मञ्चाः क्रोशन्तीति। यत्र वाच्यार्थस्याप्यन्वयः तत्र अजहदिति। यथा छत्रिणो यान्तीति। यत्र वाच्यैकदेशत्यागेनैकदेशान्वयस्तत्र जहदजहदिति। यथा तत्त्वमसीति।",
        "tarkasangraha_title": "शब्दज्ञानम्"
    },
    {
        "sectionId": 85,
        "tarkasangraha_sectionId": 74,
        "title": "गौण्यलक्षणा",
        "tags": [
            "गौण्यलक्षणा",
            "व्यञ्जना",
            "तात्पर्यं"
        ],
        "content": "गौण्यपि लक्षणैव। लक्ष्यमाणगुणसंबन्धरूपा। यथा अग्निर्माणवक इति। व्यञ्जनापि शक्तिलक्षणान्तर्भूता शब्दशक्तिमूला अर्थशक्तिमूला च अनुमानादिनाऽन्यथासिद्धा। तात्पर्यानुपपत्तिर्लक्षणाबीजम्। तत्प्रतीतीच्छया उच्चरितत्वं तात्पर्यम्। तात्पर्यज्ञानं च वाक्यार्थज्ञाने हेतुः। नानार्थानुरोधात्। प्रकरणादिकं तात्पर्यग्राहकम्।",
        "tarkasangraha_title": "शब्दज्ञानम्"
    },
    {
        "sectionId": 86,
        "tarkasangraha_sectionId": 74,
        "title": "शब्दाध्याहारः",
        "tags": [
            "शब्दः",
            "अर्थज्ञानम्",
            "पदविशेषः"
        ],
        "content": "द्वारमित्यादौ पिधेहीति शब्दाध्याहारः। नन्वर्थज्ञानार्थत्वाच्छब्दस्य अर्थमविज्ञाय शब्दाध्याहारासंभवादर्थाध्याहार एव युक्त इति चेन्न। पदविशेषजन्यपदार्थोपस्थितेः शाब्दबोधे हेतुत्वात्। अन्यथा घटः कर्मत्वमानयनं कृतिरित्यत्रापि शाब्दबोधप्रसङ्गात्। पङ्कजादिपदेषु योगरूढिः। अवयवशक्तिर्योगः। समुदायशक्ती रूढिः। नियतपद्मत्वज्ञानार्थं \nसमुदायशक्तिः। अन्यथा कुमुदेऽपि प्रयोगप्रसङ्गात्। इतरान्विते शक्तिरिति प्राभाकराः। अन्वयस्य वाक्यार्थतया भानसंभवादन्वयांशेऽपि शक्तिर्न कल्पनीयेति गौतमीयाः।",
        "tarkasangraha_title": "शब्दज्ञानम्"
    },
    {
        "sectionId": 87,
        "tarkasangraha_sectionId": 74,
        "title": "वाक्यार्थः",
        "tags": [
            "वाक्यार्थः",
            "आकाङ्क्षा",
            "योग्यता",
            "सन्निधिः"
        ],
        "content": "आकाङ्क्षा योग्यता सन्निधिश्च वाक्यार्थज्ञाने हेतुः। पदस्य पदान्तरव्यतिरेकप्रयुक्तान्वयाननुभावकत्वमाकाङ्क्षा। अर्थाबाधो योग्यता। पदानामविलम्बेनोच्चारणं सन्निधिः। आकाङ्क्षादिरहितं वाक्यं न प्रमाणम्। यथा गौरश्वः पुरुषो हस्तीति वाक्यं न प्रमाणम् आकाङ्क्षाविरहात्। अग्निना सिञ्चतीति वाक्यं न प्रमाणं योग्यताविरहात्। प्रहरे प्रहरेऽसहोच्चारितानि गामानयेत्यादि पदानि न प्रमाणं सान्निध्याभावात्।\nआकाङ्क्षेति। आकाङ्क्षादिज्ञानमित्यर्थः। अन्यथा आकाङ्क्षादिभ्रमाच्छाब्दधीर्न स्यात्। आकाङ्क्षां लक्षयति- पदस्येति। योग्यतालक्षणमाह- अर्थेति। सन्निधिलक्षणमाह-पदानामिति। अविलम्बेन पदार्थोपस्थितिः सन्निधिः। उच्चारणं तु तदुपयोगितया उक्तम्। गौरश्व इति। घटः कर्मत्वमिति अनाकाङ्क्षोदाहरणं द्रष्टव्यम्।",
        "tarkasangraha_title": "शब्दज्ञानम्"
    },
    {
        "sectionId": 88,
        "tarkasangraha_sectionId": 71,
        "title": "वाक्यद्विविधम्",
        "tags": [
            "वाक्यं",
            "वैदिकं",
            "लौकिकं"
        ],
        "content": "वाक्यं द्विविधम्। वैदिकं लौकिकं चेति। वैदिकमीश्वरोक्तत्वात् सर्वमपि प्रमाणम्। लौकिकं त्वाप्तवाक्यं प्रमाणम्। अन्यदप्रमाणम्। वाक्यार्थज्ञानं शाब्दज्ञानम्। तत्करणं शब्दः। \nवाक्यं विभजते- वाक्यमिति। वैदिकस्य विशेषमाह-वैदिकमीश्वरोक्तत्वादिति। ननु वेदस्यानादित्वात् कथमीश्वरोक्तत्वमिति चेन्न। वेदः पौरुषेयः वाक्यसमूहत्वात् भारतादिवत् इत्यनुमानेन पौरुषेयत्वसिद्धेः। न च स्मर्यमाणकर्तृकत्वमुपाधिः, गौतमादिभिः शिष्यपरम्परया वेदेऽपि कर्तृस्मरणेन साधनव्यापकत्वात्। “तस्मात्तेपानात्त्रयो वेदा अजायन्त\" इति श्रुतेश्च।",
        "tarkasangraha_title": "वाक्यद्विविधम्"
    },
    {
        "sectionId": 89,
        "tarkasangraha_sectionId": 71,
        "title": "वर्णानित्यत्वम्",
        "tags": [
            "वर्णः",
            "नित्यत्वम्",
            "वेदः"
        ],
        "content": "ननु वर्णा नित्याः। स एवायं गकार इति प्रत्यभिज्ञाबलात्। तथा च कथं वेदस्यानित्यत्वमिति चेन्न। 'उत्पन्नो गकारो', 'विनष्टो गकारः' इति प्रतीत्या वर्णानामनित्यत्वात्। सोऽयं गकार इति प्रत्यभिज्ञायाः सेयं दीपज्वाला इतिवत् साजात्यालम्बनत्वात्। वर्णानां नित्यत्वेऽप्यानुपूर्वीविशिष्टवाक्यस्यानित्यत्वाच्च। तस्मादीश्वरोक्तो वेदः। मन्वादिस्मृतीनामाचाराणां च वेदमूलकतया प्रामाण्यम्। स्मृतिमूलवाक्यानामिदानीमनध्ययनात्तन्मूलभूता काचिच्छाखा उत्सन्नैवेति कल्प्यते। ननु पठ्यमानवेदवाक्योत्सादनस्य कल्पयितुमशक्यतया विप्रकीर्णवादस्यायुक्तत्वात् नित्यानुमेयो वेदो मूलमिति चेन्न। तथा सति कदापि वर्णानामानुपूर्वीज्ञानाभावेन बोधकत्वासंभवात्। नन्वेतानि पदानि स्मारितार्थसंसर्गवन्ति आकाङ्क्षादिमत्पदकदम्बकत्वात्, मद्वाक्यवदित्यनुमानादेव संसर्गज्ञानसंभवात् शब्दो न प्रमाणान्तरमिति चेन्न। अनुमित्यपेक्षया विलक्षणस्य शाब्दज्ञानस्य शब्दात्प्रत्येमीत्यनुव्यवसायसाक्षिकस्य सर्वसम्मतत्वात्।",
        "tarkasangraha_title": "वाक्यद्विविधम्"
    },
    {
        "sectionId": 90,
        "tarkasangraha_sectionId": 33,
        "title": "प्रमाणानि",
        "tags": [
            "प्रमाणम्",
            "प्रत्यक्षम्",
            "अनुमानम्",
            "उपमानम्",
            "शब्दः"
        ],
        "content": "नन्वर्थापत्तिरपि प्रमाणान्तरमस्ति। पीनो देवदत्तो दिवा न भुङ्क्ते इति दृष्टे श्रुते वा पीनत्वान्यथाऽनुपपत्त्या रात्रिभोजनमर्थापत्त्या कल्प्यत इति चेन्न। देवदत्तो रात्रौ भुङ्क्ते, दिवा अभुञ्जानत्वे सति पीनत्वादित्यनुमानेनैव रात्रिभोजनस्य सिद्धत्वात्। शते पञ्चाशदिति संभवोऽप्यनुमानमेव। इह वटे यक्षस्तिष्ठतीत्यैतिह्यमपि अज्ञातमूलवक्तृकश्शब्द एव। चेष्टाऽपि शब्दानुमानद्वारा व्यवहारहेतुरिति न प्रमाणान्तरम्। तस्मात्प्रत्यक्षानुमानोपमानशब्दाश्चत्वार्येव प्रमाणानि।",
        "tarkasangraha_title": "अनुमानम्"
    },
    {
        "sectionId": 91,
        "tarkasangraha_sectionId": 33,
        "title": "प्रामाण्यवादः",
        "tags": [
            "ज्ञानम्",
            "प्रामाण्यम्",
            "स्वतोग्राह्यम्",
            "परतोग्राह्यम्"
        ],
        "content": "सर्वेषां ज्ञानानां तद्वति तत्प्रकारकत्वं स्वतोग्राह्यं परतो ग्राह्यं वेति विचार्यते। तत्रेयं विप्रतिपत्तिः। ज्ञानप्रामाण्यं तदप्रामाण्याग्राहकयावज्ज्ञानग्राहकसामग्रीग्राह्यं न वेति। अत्र विधिकोटिः स्वतस्त्वम्। निषेधकोटिः परतस्त्वम्। अनुमानादिग्राह्यत्वेन सिद्धसाधनवारणाय यावदिति। ‘इदं ज्ञानमप्रमा’ इति ज्ञानेन प्रामाण्याग्रहात् बाधवारणाय अप्रामाण्याग्राहकेति। इदं ज्ञानमप्रमा इत्यनुव्यवसायनिष्ठप्रामाण्यग्राहकस्यापि अप्रामाण्याग्राहकत्वाभावात् स्वतस्त्वं न स्यादतस्तदिति। तस्मिन् ग्राह्यप्रामाण्याश्रयेऽप्रामाण्याग्राहिकेत्यर्थः। उदाहृतस्थले व्यवसायेऽप्रामाण्यग्राहकस्याप्यनुव्यवसाये तदग्राहकत्वेन स्वतस्त्वसिद्धिः।\n\nननु स्वत एव प्रामाण्यं गृह्यते। घटमहं जानामीत्यनुव्यवसायेन घटघटत्वयोरिव तत्संबन्धस्यापि विषयीकरणात्। व्यवसायरूपप्रत्यासत्तेस्तुल्यत्वात् पुरोवर्तिनि प्रकारसंबन्धस्यैव प्रमात्वपदार्थत्वादिति चेन्न। स्वतः प्रामाण्यग्रहे जलज्ञानं प्रमा न वेत्यनभ्यासदशायां प्रमात्वसंशयो न स्यात्। अनुव्यवसायेन प्रामाण्यस्य निश्चितत्वात्। तस्मात् स्वतोग्राह्यत्वाभावात् परतोग्राह्यत्वमेव। तथाहि प्रथमं जलज्ञानानन्तरं प्रवृत्तौ सत्यां जललाभे सति ‘पूर्वोत्पन्नं जलज्ञानं प्रमा सफलप्रवृत्तिजनकत्वात्, यन्नैवं तन्नैवं यथा अप्रमा’ इति केवलव्यतिरेकिणा प्रमात्वं निश्चीयते। द्वितीयादिज्ञानेषु पूर्वज्ञानदृष्टान्तेन तत्सजातीयत्वलिङ्गेन अन्वयव्यतिरेकिणाऽपि गृह्यते।\n\nप्रमायाः गुणजन्यत्वमुत्पत्तौ परतस्त्वम्। प्रमाऽसाधारणकारणं गुणः। अप्रमाऽसाधारणकारणं दोषः। तत्र प्रत्यक्षे विशेषणवद्विशेष्यसंनिकर्षो गुणः। अनुमितौ व्यापकवति व्याप्तिज्ञानम्। उपमितौ यथार्थसादृश्यज्ञानम्। शाब्दज्ञाने यथार्थयोग्यताज्ञानमित्यादिकमूहनीयम्।\n\nपुरोवर्तिनि प्रकाराभावस्य अनुव्यवसायेनानुपस्थितत्वादप्रमात्वं परत एव गृह्यते। पित्तादिदोषजन्यत्वमुत्पत्तौ परतस्त्वम्।",
        "tarkasangraha_title": "अनुमानम्"
    },
    {
        "sectionId": 92,
        "tarkasangraha_sectionId": 75,
        "title": "अन्यथाख्यातिव्यवस्थापनम्",
        "tags": [
            "ज्ञानम्",
            "यथार्थत्वम्",
            "अन्यथाख्यातिः"
        ],
        "content": "ननु सर्वेषां ज्ञानानां यथार्थत्वादयथार्थज्ञानमेव नास्तीति। न च शुक्ताविदं रजतमिति ज्ञानात् प्रवृत्तिदर्शनादन्यथाख्यातिसिद्धिरिति वाच्यम्। रजतस्मृति पुरोवर्तिज्ञानाभ्यामेव प्रवृत्तिसम्भवात् स्वतन्त्रोपस्थितेष्टभेदाग्रहस्यैव सर्वत्र प्रवर्तकत्वेन नेदं रजतमित्यादावतिप्रसङ्गाभावादिति चेन्न। सत्यरजतस्थले पुरोवर्तिविशेष्यकरजतत्वप्रकारकज्ञानस्य लाघवेन प्रवृत्तिजनकतया शुक्तावपि रजतार्थिनः प्रवृत्तिजनकत्वेन विशिष्टज्ञानस्यैव कल्पनात्।",
        "tarkasangraha_title": "अयथार्थानुभवः"
    },
    {
        "sectionId": 93,
        "tarkasangraha_sectionId": 75,
        "title": "अयथार्थानुभवादिनिरूपणप्रारम्भः",
        "tags": [
            "अयथार्थानुभवः",
            "संशयः",
            "विपर्ययः",
            "तर्कः"
        ],
        "content": "अयथार्थानुभवस्त्रिविधः। संशयविपर्ययतर्कभेदात्। एकस्मिन्धर्मिणि विरुद्धनानाधर्मवैशिष्ट्यावगाहिज्ञानं संशयः। यथा स्थाणुर्वा पुरुषो वेति। मिथ्याज्ञानं विपर्ययः। यथा शुक्ताविदं रजतमिति। व्याप्याऽऽरोपेण व्यापकाऽऽरोपस्तर्कः। यथा यदि वह्निर्न स्यात्तर्हि धूमोऽपि न स्यादिति।\n\nअयथार्थानुभवं विभजते- अयथार्थेति। स्वप्नस्य मानसविपर्ययरूपत्वान्न त्रैविध्यविरोधः। संशयलक्षणमाह- एकेति। घटपटाविति समूहालम्बनेऽतिव्याप्तिवारणायैकेति। घटो द्रव्यमित्यादावतिव्याप्तिवारणाय विरुद्धेति। घटत्वविरुद्धपटत्ववानित्यत्रातिव्याप्तिवारणाय नानेति। विपर्ययलक्षणमाह-मिथ्येति। तदभाववति तत्प्रकारकनिर्णयः इत्यर्थः। तर्कं लक्षयति- व्याप्येति। यद्यपि तर्को विपर्ययेऽन्तर्भवति, तथापि प्रमाणानुग्राहकत्वाद्भेदेन सङ्कीर्तनम्।",
        "tarkasangraha_title": "अयथार्थानुभवः"
    },
    {
        "sectionId": 94,
        "tarkasangraha_sectionId": 79,
        "title": "स्मृतिविभागः",
        "tags": [
            "स्मृतिः",
            "यथार्था",
            "अयथार्था"
        ],
        "content": "स्मृतिरपि द्विविधा। यथार्था अयथार्था चेति। प्रमाजन्या यथार्था। अप्रमाजन्या अयथार्था।\n\nस्मृतिं विभजते-स्मृतिरिति।",
        "tarkasangraha_title": "स्मृतिः"
    },
    {
        "sectionId": 95,
        "tarkasangraha_sectionId": 82,
        "title": "सुखम्",
        "tags": [
            "वेदनीयम्",
            "अनुकूलता",
            "प्रतिकूलता"
        ],
        "content": "सर्वेषामनुकूलतया वेदनीयं सुखम्। प्रतिकूलतया वेदनीयं दुःखम्।",
        "tarkasangraha_title": "सुखम्"
    },
    {
        "sectionId": 96,
        "tarkasangraha_sectionId": 84,
        "title": "कामः",
        "tags": [
            "इच्छा",
            "क्रोधः",
            "द्वेषः"
        ],
        "content": "इच्छा कामः। क्रोधो द्वेषः।",
        "tarkasangraha_title": "इच्छा"
    },
    {
        "sectionId": 97,
        "tarkasangraha_sectionId": 84,
        "title": "प्रयत्नः",
        "tags": [
            "कृतिः",
            "प्रयत्नः"
        ],
        "content": "कृतिः प्रयत्नः।",
        "tarkasangraha_title": "इच्छा"
    },
    {
        "sectionId": 98,
        "tarkasangraha_sectionId": 87,
        "title": "धर्मः",
        "tags": [
            "विहितकर्म",
            "धर्मः",
            "अधर्मः"
        ],
        "content": "विहितकर्मजन्यो धर्मः। निषिद्धकर्मजन्योऽधर्मः।",
        "tarkasangraha_title": "धर्मः"
    },
    {
        "sectionId": 99,
        "tarkasangraha_sectionId": 89,
        "title": "आत्ममात्रवृत्तिविशेषगुणाः",
        "tags": [
            "बुद्धिः",
            "इच्छा",
            "प्रयत्नः",
            "नित्यः",
            "अनित्यः"
        ],
        "content": "बुद्ध्यादयोऽष्टावात्ममात्रवृत्तिविशेषगुणाः। बुद्धीच्छाप्रयत्ना नित्या अनित्याश्च। नित्या ईश्वरस्य अनित्या जीवस्य।",
        "tarkasangraha_title": "बुद्ध्यादयः"
    },
    {
        "sectionId": 100,
        "tarkasangraha_sectionId": 92,
        "title": "संस्कारः",
        "tags": [
            "संस्कारः",
            "वेगः",
            "भावना",
            "स्थितस्थापकः"
        ],
        "content": "संस्कारस्त्रिविधः। वेगो भावना स्थितस्थापकश्चेति। वेगः पृथिव्यादि चतुष्टयमनोवृत्तिः। अनुभवजन्या स्मृतिहेतुर्भावना। आत्ममात्रवृत्तिः। अन्यथाकृतस्य पुनस्तदवस्थापादकः स्थितस्थापकः। कटादि पृथिवीमात्रवृत्तिः।",
        "tarkasangraha_title": "संस्कारः"
    },
    {
        "sectionId": 101,
        "tarkasangraha_sectionId": 82,
        "title": "सुखलक्षणम्",
        "tags": [
            "सुखम्",
            "लक्षणम्"
        ],
        "content": "सुखं लक्षयति सर्वेषामिति। सुख्यहमित्याद्यनुव्यवसायगम्यं सुखत्वादिकमेव लक्षणम्। यथाश्रुतं तु स्वरूपकथनमिति द्रष्टव्यम्।",
        "tarkasangraha_title": "सुखम्"
    },
    {
        "sectionId": 102,
        "tarkasangraha_sectionId": 92,
        "title": "संस्कारविभाजनम्",
        "tags": [
            "संस्कारः",
            "वेगः",
            "भावना",
            "स्थितस्थापकः"
        ],
        "content": "संस्कारं विभजते- संस्कार इति। संस्कारत्वजातिमान् संस्कारः। वेगस्याश्रयमाह- वेग इति। वेगत्वजातिमान् वेगः। भावनां लक्षयति- अनुभवेति। अनुभवध्वंसेऽतिव्याप्तिवारणाय स्मृतीति। आत्मादावतिव्याप्तिवारणायानुभवेति। स्मृतेरपि संस्कारजन्यत्वं नवीनैरुक्तम्। स्थितस्थापकं लक्षयति- अन्यथेति।",
        "tarkasangraha_title": "संस्कारः"
    },
    {
        "sectionId": 103,
        "tarkasangraha_sectionId": 4,
        "title": "सामान्यगुणाः",
        "tags": [
            "संख्यादयः",
            "नैमित्तिकद्रवत्व",
            "वेगः",
            "स्थितस्थापकः"
        ],
        "content": "संख्यादयोऽष्टौ नैमित्तिकद्रवत्ववेगस्थितस्थापकाः सामान्यगुणाः। अन्ये रूपादयो विशेषगुणाः। द्रव्यविभाजकोपाधिद्वयसमानाधिकरणवृत्तिजातिमद्गुणत्वं विशेषगुणत्वम्।",
        "tarkasangraha_title": "गुणाः"
    },
    {
        "sectionId": 104,
        "tarkasangraha_sectionId": 5,
        "title": "कर्म",
        "tags": [
            "चलनात्मकम्",
            "उत्क्षेपणम्",
            "अपक्षेपणम्",
            "आकुञ्चनम्",
            "प्रसारणम्",
            "गमनम्"
        ],
        "content": "चलनात्मकं कर्म। ऊर्ध्वदेशसंयोगहेतुरुत्क्षेपणम्। अधोदेशसंयोगहेतुरपक्षेपणम्। शरीरसन्निकृष्टसंयोगहेतुराकुञ्चनम्। शरीरविप्रकृष्टसंयोगहेतुः प्रसारणम्। अन्यत्सर्वं गमनम्।",
        "tarkasangraha_title": "कर्माणि"
    },
    {
        "sectionId": 105,
        "tarkasangraha_sectionId": 5,
        "title": "कर्मलक्षणम्",
        "tags": [
            "कर्म",
            "लक्षणम्",
            "उत्क्षेपणम्",
            "अपक्षेपणम्",
            "आकुञ्चनम्",
            "प्रसारणम्"
        ],
        "content": "कर्मणो लक्षणमाह- चलनेति। उत्क्षेपणादीनां कार्यभेदमाह- ऊर्ध्वेति। शरीरेति। वक्रतासंपादकमाकुञ्चनम्। ऋजुतासंपादकं प्रसारणमित्यर्थः।",
        "tarkasangraha_title": "कर्माणि"
    },
    {
        "sectionId": 106,
        "tarkasangraha_sectionId": 6,
        "title": "सामान्यम्",
        "tags": [
            "नित्यः",
            "एकः",
            "अनेकः",
            "द्रव्यः",
            "गुणः",
            "कर्म"
        ],
        "content": "नित्यमेकमनेकानुगतं सामान्यम्। द्रव्यगुणकर्मवृत्तिः। तद् द्विविधम् पराऽपरभेदात्। परं सत्ता, अपरं द्रव्यत्वादि।",
        "tarkasangraha_title": "सामान्यं"
    },
    {
        "sectionId": 107,
        "tarkasangraha_sectionId": 6,
        "title": "सामान्यलक्षणम्",
        "tags": [
            "सामान्यम्",
            "नित्यः",
            "एकः",
            "अनेकः",
            "अनुगतत्वम्",
            "समवेतत्वम्"
        ],
        "content": "सामान्यं लक्षयति- नित्यमिति। संयोगादावतिव्याप्तिवारणाय नित्यमिति। जलपरमाणुगतरूपेऽतिव्याप्तिवारणाय एकेति। परमाणुपरिमाणादावतिव्याप्तिवारणायानेकेति। अनुगतत्वं समवेतत्वम्। तेन नाभावादावतिव्याप्तिः।",
        "tarkasangraha_title": "सामान्यं"
    },
    {
        "sectionId": 108,
        "tarkasangraha_sectionId": 7,
        "title": "विशेषः",
        "tags": [
            "नित्यः",
            "द्रव्यः",
            "वृत्तिः",
            "विशेषः"
        ],
        "content": "नित्यद्रव्यवृत्तयो व्यावर्तका विशेषाः। विशेषं लक्षयति- नित्येति।",
        "tarkasangraha_title": "विशेषाः"
    },
    {
        "sectionId": 109,
        "tarkasangraha_sectionId": 8,
        "title": "समवायः",
        "tags": [
            "नित्यसंबन्धः",
            "अयुतसिद्धवृत्तिः",
            "अवयवाऽवयविनौ",
            "गुणगुणिनौ",
            "क्रियाक्रियावन्तौ",
            "जातिव्यक्ती",
            "विशेषनित्यद्रव्ये"
        ],
        "content": "नित्यसंबन्धः समवायः। अयुतसिद्धवृत्तिः। ययोर्द्वयोर्मध्ये एकमविनश्यदवस्थमपराश्रितमेवाऽवतिष्ठते तावयुतसिद्धौ। यथा अवयवाऽवयविनौ, गुणगुणिनौ, क्रियाक्रियावन्तौ, जातिव्यक्ती, विशेषनित्यद्रव्ये चेति।\nसमवायं लक्षयति- नित्येति। संयोगादावतिव्याप्तिवारणाय नित्येति। आकाशादावतिव्याप्तिवारणाय संबन्ध इति। अयुतसिद्धलक्षणमाह- ययोरिति। नीलो घटः इति विशिष्टबुद्धिः विशेषणविशेष्यसंबन्धविषया विशिष्टबुद्धित्वात्, दण्डी पुरुषः इति विशिष्टबुद्धिवत् इति समवायसिद्धिः। अवयवाऽवयविनाविति। द्रव्यसमवायिकारणमवयवः। तज्जन्यं द्रव्यमवयवि।",
        "tarkasangraha_title": "समवायः"
    },
    {
        "sectionId": 110,
        "tarkasangraha_sectionId": 9,
        "title": "अभावः",
        "tags": [
            "प्रागभावः",
            "प्रध्वंसाभावः",
            "अत्यन्ताभावः",
            "अन्योन्याभावः"
        ],
        "content": "अनादिः सान्तः प्रागभावः। उत्पत्तेः पूर्वं कार्यस्य। सादिरनन्तः प्रध्वंसाभावः। उत्पत्तेरनन्तरं कार्यस्य। त्रैकालिकसंसर्गाभावोऽत्यन्ताभावः। यथा भूतले घटो नास्तीति। तादात्म्यसंबन्धावच्छिन्नप्रतियोगिताकोऽन्योन्याभावः। यथा घटः पटो न भवतीति।\nप्रागभावं लक्षयति-अनादिरिति। आकाशादावतिव्याप्तिवारणाय सान्त इति। घटादावतिव्याप्तिवारणायानादिरिति। प्रतियोगिजनकः प्रतियोगिसमवायिकारणवृत्तिः भविष्यतीति व्यवहारहेतुः प्रागभावः। ध्वंसं लक्षयति- सादिरिति। घटादावतिव्याप्तिवारणायानन्त इति। आकाशादावतिव्याप्तिवारणाय सादिरिति। प्रतियोगिजन्यः प्रतियोगिसमवायिकारणवृत्तिः ध्वस्त इति व्यवहारहेतुः ध्वंसः। अत्यन्ताभावं लक्षयति- त्रैकालिकेति। अन्योन्याभावेऽतिव्याप्तिवारणाय संसर्गेति। ध्वंसप्रागभावयोरतिव्याप्तिवारणाय त्रैकालिकेति। अन्योन्याभावं लक्षयति- तादात्म्येति। प्रतियोगितावच्छेदकाऽऽरोप्यसंसर्गभेदात् एकप्रतियोगिकयोरत्यन्ताऽन्योन्याभावयोः भिन्नत्वम्। केवलदेवदत्ताभावात् दण्ड्यभावप्रतीत्या विशिष्टाभावः, एकसत्त्वेऽपि द्वौ न स्तः इति प्रतीत्या द्वित्वावच्छिन्नाभावः, संयोगेन घटवति समवायेन घटाभावः, तत्तद्घटाभावाद्घटत्वावच्छिन्नप्रतियोगिताकसामान्याभावश्चातिरिक्तः। एवमन्योन्याभावोऽपि। घटत्वेन पटो नास्तीति प्रतीत्या व्यधिकरणधर्मावच्छिन्नाभावो नाङ्गीक्रियते। पटे घटत्वं नास्तीति तदर्थः। अतिरिक्तत्वे केवलान्वयी। सामयिकाभावोऽपि अत्यन्ताभाव एव समयविशेषे प्रतीयमानः। घटाभाववति घटानयनेऽत्यन्ताभावस्यान्यत्र गमनाभावेऽपि तदप्रतीतेः, घटापसरणे सति प्रतीतेः, भूतलघटसंयोगप्रागभावध्वंसयोः घटात्यन्ताभावप्रतीतिनियामकत्वं कल्प्यते। घटवति तत्संयोगप्रागभावध्वंसयोरसत्त्वादेवात्यन्ताभावस्याप्रतीतिः। घटापसरणे तु संयोगध्वंसस्य सत्त्वात्प्रतीतिरिति। केवलाधिकरणेनैव नास्तीति व्यवहारोपपत्तौ अभावो न पदार्थान्तरमिति गुरवः। तन्न। अभावानङ्गीकारे कैवल्यस्य निर्वक्तुमशक्यत्वात्। अभावाभावो भाव एव, नातिरिक्तः, अनवस्थाप्रसङ्गात्। ध्वंसप्रागभावः प्रागभावध्वंसश्च प्रतियोग्येव इति प्राञ्चः। अभावाभावोऽतिरिक्त एव। तृतीयाभावस्य प्रथमाभावस्वरूपत्वान्नानवस्थेति नवीनाः।",
        "tarkasangraha_title": "अभावः"
    },
    {
        "sectionId": 111,
        "tarkasangraha_sectionId": 2,
        "title": "पदार्थाः",
        "tags": [
            "सप्तपदार्थाः",
            "काणादन्यायः",
            "बालव्युत्पत्तिः"
        ],
        "content": "सर्वेषां पदार्थानामुक्तेष्वेवान्तर्भावात्सप्तैव पदार्था इति सिद्धम्।\nकाणादन्यायमतयोर्बालव्युत्पत्तिसिद्धये।\nअन्नम्भट्टेन विदुषा रचितस्तर्कसंग्रहः।।",
        "tarkasangraha_title": "सप्तपदार्थाः"
    },
    {
        "sectionId": 112,
        "tarkasangraha_sectionId": 2,
        "title": "षोडशपदार्थाः",
        "tags": [
            "प्रमाणम्",
            "प्रमेयम्",
            "संशयः",
            "प्रयोजनम्",
            "दृष्टान्तः",
            "सिद्धान्तः",
            "अवयवः",
            "तर्कः",
            "निर्णयः",
            "वादः",
            "जल्पः",
            "वितण्डा",
            "हेत्वाभासः",
            "छलम्",
            "जातिः",
            "निग्रहस्थानम्"
        ],
        "content": "ननु ‘प्रमाणप्रमेयसंशयप्रयोजनदृष्टान्तसिद्धान्तावयवतर्कनिर्णयवादजल्पवितण्डाहेत्वाभास-च्छलजातिनिग्रहस्थानानां तत्त्वज्ञानान्निःश्रेयसाधिगमः’ इति न्यायसूत्रे षोडशपदार्थानामुक्तत्वात्कथं सप्तैवेत्यत आह- सर्वेषामिति। सर्वेषां सप्तस्वेवान्तर्भाव इत्यर्थः। आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयमिति द्वादशविधं प्रमेयम्। प्रवृत्तिर्धर्माधर्मौ। रागद्वेषमोहा दोषाः। रागः इच्छा। द्वेषो मन्युः। मोहश्शरीरादावात्मभ्रमः। प्रेत्यभावो मरणम्। फलं भोगः। अपवर्गो मोक्षः। स च स्वसमानाधिकरणदुःखप्रागभावासमानकालीनदुःखध्वंसः। प्रयोजनं सुखप्राप्तिः दुःखहानिश्च। दृष्टान्तो महानसादिः। प्रामाणिकत्वेनाभ्युपगतोऽर्थः सिद्धान्तः। निर्णयो निश्चयः, स च प्रमाणफलम्। तत्त्वबुभुत्सोः कथा वादः। उभयसाधनवती विजिगीषुकथा जल्पः। स्वपक्षस्थापनाहीना वितण्डा। कथा नाम नानावक्तृकः पूर्वोत्तरपक्षप्रतिपादकवाक्यसंदर्भः। अभिप्रायान्तरेण प्रयुक्तस्यार्थान्तरं परिकल्प्य दूषणं छलम्। असदुत्तरं जातिः। साधर्म्यवैधर्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणाहेत्वर्थापत्त्यविशेषोपपत्युपलब्ध्यनुपलब्धिनित्यानित्यकार्याकार्यसमा जातयः। वादिनोऽपजयहेतुर्निग्रहस्थानम्। तच्च प्रतिज्ञाहानिः प्रतिज्ञान्तरं प्रतिज्ञाविरोधः प्रतिज्ञासन्न्यासः हेत्वन्तरम् अर्थान्तरं निरर्थकम् अविज्ञातार्थकम् अपार्थकम् अप्राप्तकालं न्यूनम् अधिकं पुनरुक्तम् अननुभाषणम् अज्ञानम् अप्रतिभा विक्षेपः मतानुज्ञा पर्यनुयोज्योपेक्षणं निरनुयोज्यानुयोगः अपसिद्धान्तः हेत्वाभासाश्च निग्रहस्थानानि। शेषं सुगमम्।",
        "tarkasangraha_title": "सप्तपदार्थाः"
    },
    {
        "sectionId": 113,
        "tarkasangraha_sectionId": 68,
        "title": "शक्तिविचारः",
        "tags": [
            "शक्ति",
            "पदार्थ",
            "प्रतिबन्धक"
        ],
        "content": "अथ शक्त्यादिविचारप्रारम्भः\nननु करतलानलसंयोगे सत्यपि प्रतिबन्धके सति दाहानुत्पत्तेः शक्तिः पदार्थान्तरमिति चेन्न। प्रतिबन्धकाभावस्य कार्यमात्रे कारणत्वेन शक्तेरनुपयोगित्वात् कारणत्वस्यैव शक्तिपदार्थत्वमिति।\nननु भस्मादिना कांस्यादौ शुद्धिदर्शनात् आधेयशक्तिरङ्गीकार्येति चेन्न। भस्मादिसंयोगसमानकालीनास्पृश्यस्पर्शप्रतियोगिकयावदभावसहितभस्मादिसंयोगध्वंसस्य शुद्धिपदार्थत्वात्।\nस्वत्वमपि न पदार्थान्तरम्। यथेष्टविनियोगयोग्यत्वस्य स्वत्वरूपत्वात्। तदवच्छेदकं च प्रतिग्रहादिलब्धत्वमेवेति।",
        "tarkasangraha_title": "शक्तं पदम्"
    },
    {
        "sectionId": 114,
        "tarkasangraha_sectionId": 68,
        "title": "विधिवादः",
        "tags": [
            "विधि",
            "प्रयत्न",
            "ज्ञान",
            "लिङ्ग"
        ],
        "content": "अथ विधिवाद आरभ्यते\nअथ विधिर्निरूप्यते- प्रयत्नजनकचिकीर्षाजनकज्ञानविषयो विधिः। तत्प्रतिपादको लिङादिर्वा। कृत्यसाध्ये प्रवृत्त्यदर्शनात् कृतिसाध्ये प्रवृत्तिदर्शनाच्च कृतिसाध्यताज्ञानं प्रवर्तकम्। न च विषभक्षणादौ प्रवृत्तिप्रसङ्गः। इष्टसाधनतालिङ्गककृतिसाध्यताज्ञानस्य काम्यस्थले, विहितकालशुचिजीवित्वनिमित्तज्ञानजन्यस्य नित्यनैमित्तिकस्थले प्रवर्तकत्वात्। न चाननुगमः। स्वविशेषणवत्ताप्रतिसंधानजन्यत्वस्यानुगतत्वादिति गुरवः। तन्न। लाघवेन कृतिसाध्येष्टसाधनताज्ञानस्यैव चिकीर्षाद्वारा प्रयत्नजनकत्वात्। न च नित्यनैमित्तिकस्थले इष्टसाधनत्वाभावादप्रवृत्तिप्रसङ्गः। तत्रापि प्रत्यवायपरिहारस्य पापक्षयस्य च फलत्वकल्पनात्। तस्मात् कृतिसाध्येष्टसाधनत्वमेव लिङर्थः।\nननु “ज्योतिष्टोमेन स्वर्गकामो यजेत\" इत्यत्र लिङा स्वर्गसाधनमपूर्वं कार्यं प्रतीयते। यागस्याऽऽशुतरविनाशिनः कालान्तरभाविस्वर्गसाधनत्वायोगात्तद्योग्यं स्थायिकार्यमपूर्वमेव लिङर्थः। कार्यं कृतिसाध्यम्, कृतेः सविषयत्वात्, विषयाकांक्षायां यागो विषयत्वेनान्वेति। कस्य कार्यमिति नियोज्याकांक्षायां स्वर्गकामपदं नियोज्यपरतयाऽन्वेति। कार्यबोद्धा नियोज्यः। तेन ज्योतिष्टोमनामकयागविषयकं स्वर्गकामस्य कार्यमिति वाक्यार्थः संपद्यते। वैदिकलिङ्त्वात् “यावज्जीवमग्निहोत्रं जुहुयात्\" इति नित्यवाक्येऽप्यपूर्वमेव वाच्यं कल्प्यते। “आरोग्यकामो भेषजपानं कुर्यात्\" इत्यादिलौकिकलिङः क्रियाकार्ये लक्षणेति चेन्न। यागस्याप्ययोग्यतानिश्चयाभावेन इष्टसाधनतया प्रतीत्यनन्तरं तन्निर्वाहार्थमवान्तरव्यापारतयाऽपूर्वकल्पनात्। कीर्तनादिना नाशश्रुतेः न यागध्वंसो व्यापारः। लोकव्युत्पत्तिबलात् क्रियायामेव कृतिसाध्येष्टसाधनत्वं लिङा बोध्यत इति लिङ्त्वरूपेण विध्यर्थकत्वम्, आख्यातत्वेन प्रयत्नार्थकत्वम्। पचति पाकं करोतीति विवरणदर्शनात् किं करोतीति प्रश्ने पचतीत्युत्तराच्च आख्यातस्य प्रयत्नार्थकत्वनिश्चयात्। रथो गच्छतीत्यादावनुकूलव्यापारे लक्षणा। 'देवदत्तः पचति तण्डुलम्', 'देवदत्तेन पच्यते तण्डुलः' इत्यादौ कर्तृकर्मणोः नाख्यातार्थत्वम्। किंतु तद्गतैकत्वादीनामेव। तयोराक्षेपादेव लाभः। प्रजयतीत्यादौ धातोरेव प्रकर्षे शक्तिः। उपसर्गाणां द्योतकत्वमेव। न तत्र शक्तिरस्ति।",
        "tarkasangraha_title": "शक्तं पदम्"
    },
    {
        "sectionId": 115,
        "tarkasangraha_sectionId": 68,
        "title": "मोक्षोपयोगित्वम्",
        "tags": [
            "मोक्ष",
            "ज्ञान",
            "श्रुति",
            "कर्म"
        ],
        "content": "पदार्थतत्त्वज्ञानस्य मोक्षोपयोगित्वनिरूपणप्रारम्भः\nपदार्थज्ञानस्य परमं प्रयोजनं मोक्षः। तथाहि-\"आत्मा वाऽरे द्रष्टव्यः श्रोतव्यो मन्तव्यो निदिध्यासितव्यः\" इति श्रुत्या श्रवणादीनामात्मसाक्षात्कारहेतुत्वबोधनात्। श्रुत्या देहादिविलक्षणात्मज्ञाने सत्यपि असंभावनानिवृत्तेः युक्त्यनुसन्धानुरूपमननसाध्यत्वात्। मननोपयोगिपदार्थनिरूपणद्वारा शास्त्रस्यापि मोक्षोपयोगित्वम्। तदनन्तरं श्रुत्युपदिष्टयोगविधिना निदिध्यासने कृते तदनन्तरं देहादिविलक्षणात्मसाक्षात्कारे सति देहादावहमित्यभिमानरूपमिथ्याज्ञाननाशे सति दोषाभावात्प्रवृत्त्यभावे धर्माधर्मयोरभावे जन्माभावे पूर्वधर्माधर्मयोरनुभवेन नाशे चरमदुःखध्वंसलक्षणो मोक्षो जायते। ज्ञानमेव मोक्षसाधनं मिथ्याज्ञाननिवृत्तेः ज्ञानमात्रसाध्यत्वात्। “तमेव विदित्वाऽतिमृत्युमेति नान्यः पन्था विद्यतेऽयनाय\" इति श्रुत्या साधनान्तरनिषेधाच्च। ननु “तत्प्राप्तिहेतुर्विज्ञानं कर्म चोक्तं महामुने\" इति कर्मणोऽपि मोक्षसाधनत्वश्रवणात् ज्ञानकर्मणोः समुच्चय इति चेन्न।\n\"नित्यनैमित्तिकैरेव कुर्वाणो दुरितक्षयम्।\nज्ञानं च विमलीकुर्वन्नभ्यासेन च पाचयेत्।\nअभ्यासाच्च क्वचिज्ज्ञानात् कैवल्यं लभते नरः।\" \nइत्यादिना कर्मणो ज्ञानसाधनत्वप्रतिपादनात्, ज्ञानद्वारैव कर्मणो मोक्षसाधनत्वम्, न साक्षात्। तस्मात् पदार्थतत्त्वज्ञानस्य मोक्षः परमप्रयोजनमिति सर्वं रमणीयम्।\n\nइति महामहोपाध्यायान्नम्भट्टविरचिता तर्कसङ्ग्रहदीपिका समाप्ता।",
        "tarkasangraha_title": "शक्तं पदम्"
    }
]